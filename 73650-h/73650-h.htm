<!DOCTYPE html>
<html lang="it">
<head>
  <meta charset="UTF-8">
  <title>Un viaggio in Lapponia | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 2em 10%; font-size: 90%;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%; margin-top: 1.5em;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin: 1.5em 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad4 {margin-top: 4em;}
.pad2 {margin-top: 2em;}
.pad1 {margin-top: 1em;}

.dots {text-align: center; letter-spacing: .5em; margin-top: 1.5em; margin-bottom: 1.5em;}

.x-small {font-size: 70%;}
.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em;}

.above, .below {font-size: 70%;}
.above {vertical-align: 0.4em;}
.below {vertical-align: -0.1em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em; font-size: 95%;}
.indice td {vertical-align: top; padding-left: 1.5em; text-indent: -1em;}
.indice td.pag {text-align: right; vertical-align: bottom; white-space: nowrap;}

.gener {max-width: 90%; line-height: 1em; margin-top: 1em; margin-bottom: 1em; font-size: 95%;}
.gener td {vertical-align: top; padding-left: 1.5em; text-indent: -1em; padding-right: 0.5em;}
.gener td.num {text-align: right; vertical-align: bottom; white-space: nowrap;}
.gener td.center {text-align: center; text-indent: 0;}
.gener td.vcen {vertical-align: middle;}

.bl {border-left: thin solid black;}
.bt {border-top: thin solid black; padding-top: 0.2em;}

figure {text-align: center; margin: 1em auto; max-width: 90%; page-break-before: always;}
figcaption {text-align: center; font-size: 85%; text-indent: 0; margin: 0.25em 0;}

img {max-width: 100%; height:auto;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i03 {margin: 0; padding-left: 3em; text-indent: -1em;}
.dotted {letter-spacing: .2em;}
</style>
</head>
<body>
<div style='text-align:center'>*** START OF THE PROJECT GUTENBERG EBOOK 73650 ***</div>

<div class="booktitle">
<h1>
UN VIAGGIO IN LAPPONIA
</h1>
</div>

<hr class="silver">

<div class="titlepage">
<p class="main-t">
<span class="small">UN</span><br>
VIAGGIO IN LAPPONIA
</p>

<p class="pad1">
COLL’AMICO<br>
<span class="large">STEPHEN SOMMIER</span>
</p>

<p class="pad2 x-small">
DI
</p>

<p class="pad1 x-large">
PAOLO MANTEGAZZA
</p>

<p class="pad4">
<span class="large">MILANO</span><br>
<span class="small">GAETANO BRIGOLA</span><br>
<span class="x-small">EDITORE</span><br>
—<br>
<span class="small">1881</span>
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
868. — Firenze  Tip. dell’Arte della Stampa, Via Pandolfini 14.
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_5">[5]</span>
</p>

<h2>A<br>
FRANCESCO DE SANCTIS<br>
E<br>
MICHELE COPPINO</h2>
</div>

<p>
Le vicende capricciose della politica possono
aver disgiunti i vostri nomi, ma il mio
cuore li riunisce insieme con un vincolo di
viva riconoscenza e di affetto sincero.
</p>

<p>
Come amici e come ministri voi mi avete
reso possibile un viaggio, a cui le mie sole
forze non sarebbero bastate; l’uno fornendomi
i mezzi di pubblicare in una mia monografia
i ritratti de’ lapponi raccolti nel mio viaggio,
l’altro procurandomi i mezzi di portare nelle
<span class="pagenum" id="Page_6">[6]</span>
estreme regioni del polo europeo macchine
fotografiche eccellenti.
</p>

<p>
Possano il mio libro e l’altro che pubblicherò
coll’amico Sommier non essere del
tutto indegni del vostro aiuto e del vostro
nome.
</p>

<p class="indl">
Firenze, 2 giugno 1880.
</p>

<p class="indr">
<span class="smcap">Mantegazza</span>
</p>

<div class="chapter">
<p>
<span class="pagenum" id="Page_7">[7]</span>
</p>

<h2 id="cap1">CAPITOLO PRIMO</h2>
</div>

<div class="blockquote">
<p>
NOTE SCANDINAVE — IL LAGO DELLE BIONDE CHIOME — COPENAGHEN — I
CANALI E I LAGHI DELLA SVEZIA — DA GÖTABORG
A STOCOLMA — STOCOLMA E GLI SVEDESI — UN PRANZO IN CASA
DI RETZIUS — CRISTIANIA — IL SOLE DI MEZZANOTTE E LE
COSTE DELLA NORVEGIA.
</p>
</div>

<h3>I</h3>

<p>
I viaggi fatti in furia hanno il loro vantaggio,
e non conviene calunniarli come si suole. E poi
nella vita febbrile del nostro tempo che cosa è che
non si faccia in fretta? Leggiamo forse mai un
libro per intiero? Studiamo forse per dieci anni
almeno una riforma politica prima di farla? Ci
ricordiamo per caso di ciò che abbiamo fatto ieri?
S’è dormito per tanti e tanti anni colla ninna-nanna
dei dogmi immutabili, che una volta svegliati ci siamo
messi a correre per chi sa fin quando. E poi e poi,
quando si sa leggere bene, si può anche leggere
<span class="pagenum" id="Page_8">[8]</span>
presto; meno i rarissimi casi, nei quali il libro sia
un gioiello d’arte, che si mira, che si contempla,
che si accarezza, e che, come la donna amata, ogni
giorno ci rivela un nuovo tesoro e una bellezza
nuova.
</p>

<p>
Così è dei viaggi; si possono anch’essi far presto
e bene, e anche dallo sportello d’un vagone e dalla
finestra d’una locanda si possono sorprendere colla
stenografia del pensiero tante e preziose medaglie
estetiche e psicologiche. Attraversi, per esempio, i
monti pittoreschi e le valli ridenti del Tirolo; senti
alle stazioni della ferrovia lo squillo poetico delle
trombe montane, vedi al crocicchio delle strade
campestri i grandi crocifissi, che proteggono il maturare
delle biade e ricordi i sentimenti profondamente
religiosi dei buoni tirolesi. Attraversi le
foreste della Selva Nera, i campi della Germania
centrale, e vedi sospesi dovunque i nidi artificiali,
che invitano gli uccelletti del Signore a vivere
presso la casa dell’uomo, ed eccoti rivelata una
pagina del sentimento germanico, che protegge con
tanto amore le piccole creature. E così di seguito.
</p>

<p>
Anche a quelli che hanno poco tempo da spendere
consiglio un mese di Scandinavia, e non abbiano
rimorso di viaggiare in fretta. Sarà una doccia
psichica, che rinfrescherà loro il sangue febbricitante.
<span class="pagenum" id="Page_9">[9]</span>
Che bella cosa riposare l’occhio, che nell’estate
italiana trova tanti prati riarsi e brulli, riposarlo
sopra pianure interminabili, verdi e fresche
di prati, o farlo vagare tranquillo sulle dense foreste
dei pini e delle betule! Che bella cosa è riposare
l’orecchio nel silenzio di una società, che si
muove, si diverte e lavora senza far chiasso! Qui
anche nelle grandi città le campane non suonano,
i cani non abbaiano, i venditori di giornali non
gridano, i monelli non bestemmiano: tutto tace e
riposa in una serena contemplazione della natura,
e l’attività è anch’essa tranquilla e senza rumore.
Silenzio per l’occhio, silenzio per l’orecchio, e
silenzio anche per quell’altro senso, quintessenza
di tutti e che ci innamora delle figlie di Eva. In
Italia abbiamo troppe chiome nere, che schizzano
scintille, come pelle elettrizzata d’un felino; abbiamo
troppe pupille nere, nei cui abissi profondi
si perde la pace serena della vita tranquilla.
</p>

<p>
Qui da Copenaghen in poi nuotate nel calmo
lago delle chiome bionde (permettetemi l’innocente
secentismo). Oh quanto biondo, oh quanti bellissimi
biondi! Biondo di stoppa di lino e biondo di
barbe di <i>mais</i>, biondo di <i>chifel</i> e biondo di rame
biondo, che al sole risplende come oro fuso e oro
castagno, dalle mille ondulazioni di tinte intermedie;
<span class="pagenum" id="Page_10">[10]</span>
e poi sotto quelle cornici bionde tanto latte e tanti
petali di rose del Bengala da sentirsi rinfrescati per
tutta la vita e guariti dagli incendi delle chiome
corvine e delle pupille profonde delle nostre donne.
</p>

<p>
Vi è qualcosa d’altro che rinfresca e riposa nel
mondo femmineo della Scandinavia: la mancanza
delle linee curve e del movimento serpentino. (I
geografi me lo perdonino, ma etnologicamente e
psicologicamente io chiamo scandinava anche la
Danimarca). In Germania s’incomincia già a vedere,
che gli uomini si muovono con un altro sistema di
giunture e le donne, per non farli sfigurare, fanno
lo stesso; ma in Scandinavia poi la linea curva del
moto è assolutamente proibita in tutti i casi e in
tutte le direzioni. Si cammina per angoli, si ride
per angoli, ci si siede e ci si leva e si parla per
angoli; e sono angoli acuti. Troverete la bellezza,
la forza, la maestà, mille elementi estetici della
figura umana; ma la grazia è assente e d’ignota
dimora. Chi mi dà uno solo di quei movimenti flessuosi,
che sono un poema di eleganza e di voluttà;
chi mi dà la grazia delle razze greco-latine? Ma gli
angoli hanno la loro virtù rinfrescante e calmante e
se andate in Scandinavia, vi faranno un gran bene.
</p>

<p>
Prego però le nostre belle signore a non insuperbirsi
troppo. Lassù vi è una coltura nelle loro
<span class="pagenum" id="Page_11">[11]</span>
sorelle, che sorprende davvero, ed è coltura seria,
profonda, non vernice di copale e di similoro. A
Stocolma ho potuto parlare italiano (immaginatevi
con qual piacere) colla contessa Hamilton e colla
signora Retzius, moglie di uno fra i più illustri
antropologi; e quelle due signore parlavano benissimo
anche il francese, il tedesco, l’inglese. Qui
i professori più illustri hanno nelle loro compagne
veri colleghi nel lavoro. Una di esse fa le fotografie,
mentre il marito studia un paese o una razza;
un’altra osserva al microscopio o dissecca gli insetti,
perchè l’uomo l’ha fatta compagna dei suoi
lavori come delle sue gioie; e anche in Italia conosco
donne dalle chiome corvine e dalle pupille
profonde, che potrebbero e saprebbero far ciò che
ogni giorno fanno le loro sorelle scandinave.
</p>

<p>
A Copenaghen mi ha consolato un’altra cosa: il
non vedere straccioni per le vie, e d’allora in poi
non ne ho più veduti. Il monello sudicio e lacero
non esiste, l’operaio mal lavato e con molte parti
del suo vestito assenti, non si trova; ogni uomo e
ogni donna hanno l’aspetto decente, pulito; si direbbe
che il proletario non esiste o si nasconde. E
poi l’uomo si rispetta molto e vuol esser rispettato;
nelle botteghe si deve cavare il cappello;
non si può fumare in moltissimi luoghi; vi è un
<span class="pagenum" id="Page_12">[12]</span>
grand’ordine dappertutto. Si sente insomma di vivere
in una società più sana di dentro e di fuori,
che è attonata e vigorosa; non convulsa e stracca,
che ora s’agita e ora s’accascia.
</p>

<p>
Nel parco di Frederikstoy ho veduto a Pentecoste
passeggiare migliaia e migliaia di persone;
un’onda di gente tranquilla e serena, che sorrideva,
parlava poco e mostrava di divertirsi assai. Nel
Tivoli poi son rimasto più di otto ore e ho studiato
l’ingenuità beata di un popolo, che è felice,
perchè si sente bene, e che non ha bisogno di
innebbriarsi per godere della vita. L’ingenuità è
virtù sparita da un pezzo nelle razze latine: nel
Tivoli di Copenaghen ve n’era tanta da allagare
tutta l’Italia. Quella brava gente si divertiva sulla
slitta russa, si divertiva a tirar le boccie, si divertiva
a romper le pipe con palle di legno, e un avviso
a stampa invitava il pubblico ad ammirare la
<i>straordinaria bellezza della fioritura dei tulipani</i>....
Oh chi darà anche a noi un pochino di questa
cara, di questa <i>sancta simplicitas?</i><a class="tag" id="tag1" href="#note1">[1]</a>
</p>

<p>
<span class="pagenum" id="Page_13">[13]</span>
</p>

<p>
Ed ecco che io sto per chiudere la mia descrizione
e non vi ho detto nulla di Copenaghen; ma il mio
carattere ufficiale di antropologo mi fa studiare con
più vivo amore gli uomini; e d’altronde aprite una
guida e vi troverete la descrizione dei monumenti,
dei musei, delle chiese.
</p>

<p>
La Danimarca ha eretto al suo Torwaldsen un
vero tempio, dove si trovan riuniti in originale o
in copia tutti quanti i suoi lavori. È un palazzo
e una chiesa nello stesso tempo, dove potete ammirare
tutti i frutti di uno dei più operosi artisti
moderni.
</p>

<p>
L’Italia non ha saputo fare altrettanto per il suo
Canova, per il suo Raffaello, per il suo Michelangelo;
ma è anche vero, che i danesi non erano
tanto ricchi di glorie dell’arte, e ogni nostra città
è un museo e un tempio in una volta sola.
</p>

<p>
Il museo preistorico e il museo etnologico di Copenaghen
sono i primi del mondo senza contrasto,
ed io non ve ne potrei parlare leggermente, come
non si può parlare che in segreto e a bassa voce
della donna amata. Vi ho passate tante e tante ore
da abbacinarmi gli occhi e da rendermi paralitiche
le gambe. Steinhauer e Worsoe me ne fecero gli
onori con quella grazia e con quella cortesia, che
sono una virtù carissima di tutti gli scandinavi.
</p>

<p>
<span class="pagenum" id="Page_14">[14]</span>
</p>

<p>
Da poco tempo nel bellissimo castello di Rosenborg
si è fondato un terzo museo, che raccoglie i
prodotti artistici e industriali dell’età moderna, e
così voi senza uscire da Copenaghen, potete seguire
l’evoluzione storica del lavoro umano dalle ciclopiche
ascie di selce dei padri degli scani fino alle
ultime chincaglierie del nostro secolo chincagliere.
</p>

<p>
Copenaghen è una città bella e severa. Qualche
palazzo con architettura puramente greca, e tutte
le case senza balconi; vie larghe e diritte; alberi
dovunque. <i>Ciclopismo</i> e mancanza di gusto dappertutto.
<i>Tramvays</i> che sembrano torri, <i>omnibus</i> che
paiono balene, e gente che cammina vestita in modo
da farci credere, che i sarti non esistano in Danimarca
e che i vestiti furon mandati a Copenaghen
da un lontano paese per gente non mai veduta.
</p>

<h3>II</h3>

<p>
Da Götaborg a Stocolma ho attraversato la Svezia,
seguendo la via dei laghi e trovando ad ogni
momento insufficienti le parole ammirative del nostro
dizionario e anche tutte le altre più mirobolanti
del vocabolario tedesco, ad ammirare tutte le
bellezze, che passavano dinanzi ai miei occhi innamorati:
<span class="pagenum" id="Page_15">[15]</span>
<i>wunderschön, wundergross, wunderhübsch</i>...
In Scandinavia bisogna sapere il tedesco, e sulle
coste della Norvegia conviene conoscere l’inglese
per non vivere isolati in mezzo a un mondo che
non intendiamo e che non ci intende. Pur troppo
però anche il tedesco e l’inglese non servono che
per parlare colle persone colte; nelle botteghe, col
popolo minuto, cogli impiegati delle ferrovie ci
vuole la lingua universale della mimica e quella
ancor più eloquente del denaro e delle minaccie;
i due poli entro i quali si muovono e si fanno
muovere tante cose di questo mondo sublunare.
</p>

<p>
La mia ammirazione durò tre giorni e tre notti,
e all’ultimo era talmente esaurita da potersi dir
morta. I poveri nervi umani hanno anch’essi dei
confini e la coppa della gioia ha pur troppo un
fondo che si trova presto.
</p>

<p>
Consiglio i <i>touristes</i> di non prendere il battello
a vapore a Götaborg, ma di raggiungerlo colla
ferrovia a Traulhettan, per poter visitar meglio e
con maggior calma le incantevoli cascate del Gotaelo.
Così ho fatto; e a piedi, assaporando voluttuosamente
il morbido e fresco contatto dei muschi
e delle borraccine, son passato d’una in altra cascata,
sulla guida del vispo e biondo monello, che portava
scritto sul suo berretto: <i>Cicerone N. 12</i>; una
<span class="pagenum" id="Page_16">[16]</span>
parola italiana giunta fino nell’interno della Svezia
e portata in capo del più caro e ingenuo ragazzetto,
ch’io m’abbia visto. Altri undici <i>ciceroni</i>
gli eran compagni alla stazione, ma appena
videro di non essere stati scelti a nostra guida, ci
salutarono cortesemente, senza neppur lanciare al
cielo una bestemmia o dare un pugno al fortunato
rivale. Quanta differenza fra quei ciceroni numerizzati
di Traulhettan e i nostri, che non portan
numero sul berretto, ma che sono così spesso insolenti,
brutali e insopportabili!
</p>

<p>
Chi ha veduto le cascate classiche della Svizzera
troverà che queste della Svezia sono meno grandiose,
ma in nessun luogo ne vedete in maggior
numero e che si succedono con maggiore varietà.
Qui il fiume si precipita d’un colpo da una grande
altezza, circondando una rupe con una chiesuola
e un po’ più in là raccoglie un getto di spuma per
lanciarlo in un abisso nero, stretto e profondo;
mentre a un mezzo chilometro di distanza le acque
spumeggiando fanno fra le rupi tre o quattro salti,
che si alternano con ondosi riposi, a guisa di un
cavallo, che fremendo caracoleggi. Fanno cornice
alle cascate colline gentili coperte di pini e fabbriche
di carta di legno o casette romantiche, che fanno
spuntare attraverso gli alberi un profilo civettuolo.
</p>

<p>
<span class="pagenum" id="Page_17">[17]</span>
</p>

<p>
Passate la notte all’albergo di Traulhettan, tutto
di legno e fragrante del simpatico profumo del pino e
dei mazzi di fiori e dei ramoscelli di ginepro o di
pino, che voi trovate sparsi nell’atrio delle case o
raccolti in piattini messi per terra in ogni camera;
uso svedese e norvegiano che è pieno di selvaggia
poesia.
</p>

<p>
Al mattino seguente lasciate la terra e vi imbarcate
nel <i>Baltzan von Platen</i>, vapore che rassomiglia
in tutto a un grosso cetaceo, ma che porta
un nome illustre, quello dell’uomo, che, con ferrea
pertinacia, ha dato alla Svezia una delle vie acquatiche
più lunghe e più meravigliose che si conoscano.
Non povertà del paese, non avarizia di ministri,
non capricci di parlamento poterono farlo
recedere dal suo proposito; e oggi coi sistemi di
conche, che si succedono le une alle altre, quasi
gradini di una scala gigantesca, centinaia di canali
serpentini allacciano tutto un sistema di laghi naturali;
per cui ferro, legname e passeggeri si muovono
da Götaborg a Stocolma, riunendo due mari
e due coste in fraterno amplesso. Il povero Platen
moriva pochi anni prima che la sua gigantesca
impresa fosse ultimata, ma moriva felice di saperla
ormai assicurata per sempre. Non volle grandiosi
monumenti: egli dorme l’ultimo sonno sulle rive
<span class="pagenum" id="Page_18">[18]</span>
del suo canale presso Motala, all’ombra di betule
gigantesche, ed io gli ho cavato il cappello, trovando
che aveva scelto a se stesso la più grande
e la più poetica delle tombe. L’uomo che dorme
al piede della sua opera, deve dormire il più dolce
e il più glorioso dei sonni.
</p>

<p>
Attraverso le conche stupende della Scozia ho
ricordato il nostro grande Leonardo e le lontane
glorie del mio paese. Come appassionato amante
delle bellezze naturali son rimasto estatico cento
volte, vedendo da lungi le navi gigantesche, che
innalzavano i loro alberi al disopra dei pini, vedendo
coi miei occhi avverato il sogno di un battello
incantato, che si muove fra le foreste e in
cima dei monti. È poi davvero incredibile la somma
abilità con cui quei marinari infilano i loro piroscafi
e le loro grosse navi in quelle conche, scendendo
e montando senz’urti, senza scosse e senza il
menomo accidente. Anche il timoniere deve essere
abilissimo, perchè ad ogni momento il canale si
piega, e si ripiega, come un serpente, seguendo i
capricci del bosco e del piano, accarezzando le
rive per baciarne i fiori, non già per fare avarie
alla nave.
</p>

<p>
A Venersborg il canale si apre a un tratto nel
lago di Vener, il più grande della Svezia, il terzo
<span class="pagenum" id="Page_19">[19]</span>
di tutta l’Europa. Basterà dirvi che ha una superficie
di 5,215 chilometri quadrati, una lunghezza di
150 e una larghezza di 75 chilometri. È insomma un
vero mare, che ha infatti le sue procelle e i suoi naufragi,
ma che io ho trovato tranquillo e carezzevole,
coperto da un magnifico cielo azzurro, intorno a cui
faceva bella corona un’aureola di nubi bianche con
forme quasi meridionali. Dopo aver serpeggiato fra i
pini e aver navigato sui monti, quel gran lago silenzioso
e calmo produceva in me una sensazione
nuova, profonda, che mi rammentava le vicende
della vita, che si alternano con quadri così variati.
</p>

<p>
Finito il lago, rientrate nel canale, e fra l’una
e l’altra conca potete scendere e passeggiare lungo
le sue sponde, pestando un tappeto morbidissimo
di fiori, quasi foste in un parco principesco. Ed è
un parco, che è lungo quasi tre giorni di viaggio,
e che vi innamora colle sue fresche ombre, coi suoi
licheni scintillanti di rugiada, col velluto dei suoi
muschi. Ad ogni stazione del vapore bionde ragazzine
dal musino sempre pulito, vengono ad offrirvi
mazzolini di mughetti, di narcisi, di lilla, e
ve li presentano senza parlare, senza insistere, accontentandosi
di un soldo, magari di nulla. Come
erano belle e carine nel loro silenzio! Mi pareva
che fosse la natura stessa, che ci offrisse quei fiori
<span class="pagenum" id="Page_20">[20]</span>
per mezzo di piccole ninfe, che non erano di
questo mondo.
</p>

<p>
Dopo un lungo giro di canali, attraversate un
altro lago, quello di Vetter, azzurro come lo zaffiro,
e poi altri fiumi e canali senza fine.
</p>

<p>
Il sole tramonta dopo le nove, in un cielo che
fiammeggia fra la porpora e le perle. Nel morbido
contorno delle colline lontane un mulino a vento
gigantesco, fermo anch’esso in tanto silenzio, riposa
l’occhio, e sembra una croce che pianga la
morte del sole. I villaggi dalle case porporine di
legno dormono anch’essi, e le betule tremolanti
muovono appena le loro eleganti foglioline e senza
far rumore.
</p>

<p>
Durante la notte, colla luna che fa all’amore
con una luce di sole, che qui e in questa stagione
non muore mai, vi sono punti nei quali il nostro
battello si fa strada fra i rami delle betule e dei
pini, e noi possiamo dal cassero accarezzare le
piante.
</p>

<p>
Alla mattina, passate per Motala, città delle
grandi officine, e per una gradinata di conche, scendete
nel lago Boven, grazioso, gentile; un vero
amore, uno specchio trasparente, nel quale il cielo
si guarda civettuolo, e vi si riproduce colle sue
nubi bianche. Le coste sono tutte flessuose, tondeggianti,
<span class="pagenum" id="Page_21">[21]</span>
fin voluttuose, con ondulazioni molli di
corpo di donna; pubescenti di abeti e di betule.
</p>

<p>
In una delle più belle colline si nasconde pudica
fra gli alberi una villa forata a giorno, e il fortunato
mortale che la possiede, nell’atrio della sua
casa può vedere in una volta sola due laghi, perchè
il Boven, girando intorno ad una penisola, si raddoppia,
moltiplicando all’infinito le sue bellezze.
La temperatura dell’aria è tiepida e fresca nello
stesso tempo, e mi sembra la carezza d’un uomo
burbero, che riesce tanto più simpatica quanto più
è rara.
</p>

<p>
Poi passate Husbyfiöl e il lago di Jocksen, posto
fra collinette ondulate, lillipuziane, con villaggi
sparsi e ville bianche e nere, basse, adagiate in
prati molli e fra cornici di pini, e che ti sembrano
fatte per nascondervi le delizie segrete di
un lungo amore.
</p>

<p>
Passato Norskolm, il canale corre parallelo a
un fiume che si vede dall’alto, e che nella moltiforme
varietà delle sue rive si svolge dinanzi ai
vostri occhi come un nastro magico. E la corsa
fantastica continua, e voi dai laghi, dai canali, dai
fiumi entrate di notte nel Baltico, senza accorgervene,
e di nuovo per un canale ripassate in un
lago, quello di Melarn, che vi condurrà fino a Stocolma.
<span class="pagenum" id="Page_22">[22]</span>
E voi la vedete seria, là nel fondo dei pini,
colle sue alte cupole e il suo campanile sforato di
ferro nero nero, e acuto come una spada.
</p>

<p>
O amanti fortunati, che volete un nido fresco e
tranquillo per godervi il vostro primo amore, andate
nella verde Svezia, e baciatevi sulle rive di
quei laghi che mi hanno innamorato.
</p>

<h3>III</h3>

<p>
Stocolma è una bella città, severa e grande, e
le fanno cornice alcune foreste così profonde, così
verdi, così alte da far diventar druido chiunque
passeggi sotto le vôlte di quelle betule gigantesche
e di quelle quercie, che contano i secoli come noi
contiamo gli anni. Chi ha confrontato Stocolma a
Venezia non ha visto Stocolma o non è mai andato
a Venezia, o, meglio, non ha veduto alcuna di
queste città. La capitale della Svezia è posta sull’acqua
e circondata dall’acqua; ma non ha il silenzio
misterioso dei canali veneziani, non ha i
marciapiedi di mezza città cambiati in acqua, non
ha la gondola; infine non è un luogo che ti fa
dire: <i>Qui non si può che cospirare o fare all’amore.</i>
Stocolma è posta sulle rive del lago Målar e sopra
<span class="pagenum" id="Page_23">[23]</span>
un’isola che si adagia sulla sua imboccatura
nel mare e l’acqua s’intreccia colla terra in amplesso
amoroso; per cui in nessun altro luogo si
sente più vivo il bisogno di avere un <i>yacht</i> elegante
per muoversi in quel labirinto di acque salse e di
acque dolci, di foreste e di ville.
</p>

<p>
La città è dominata dall’imponente palazzo reale,
che innalza le sue mura colossali con pareti di
130 e 137 metri. Di faccia vedete un altro palazzo,
che non è fatto per i re, ma per <i>comfort</i> dei viaggiatori;
è il Grand-Hôtel, uno dei più belli che
abbia veduto in tutta Europa e che domina colla
sua posizione il più bel panorama di Stocolma.
Tanto qui come in Danimarca vedete alternarsi la
pura architettura greca colla scandinava. Parrebbe
in teoria che, messe l’una accanto all’altra, dovessero
dare una nota stridente di disarmonia, ma
le affratella una certa maestà severa, che viene
dalla semplicità delle linee. Tutto può passare in
architettura, purchè rappresenti un’idea; nulla più
mi ripugna del pasticcio, dell’invasione delle chincaglierie
e fin delle confetterie nei sacri dominii
di quell’arte suprema, a cui dovrebbero attingere
ispirazione e guida tutte le altre.
</p>

<p>
Il palazzo delle Belle Arti, o Museo nazionale,
è uno splendido edifizio di architettura veneziana
<span class="pagenum" id="Page_24">[24]</span>
del rinascimento, e noi vorremmo vedere così splendidamente
alloggiati i nostri capolavori. Sgraziatamente
a Stocolma il contenuto è meno importante
del contenente. Nell’atrio vi accorgete subito di
essere in Scandinavia, ammirando le tre statue
colossali fatte dal Fogelberg, di Odino, Thor e Balder.
Al primo piano troverete molti disegni del
Dürn, e alcune statue di Sergel, di Byström, di
Göthe, di Fogelberg e Quarnström, che non si
vergognano troppo di vedersi accanto all’Endimione
dormiente, quello stesso che fu trovato nel 1783
nelle rovine della Villa d’Adriano. Come cosa curiosa,
non lasciate di guardare una Venere Callipigia,
che il re Gustavo III fece fare da Sergel,
mettendovi la testa della contessa di Höpken, per
vendetta dell’opposizione, che questa dama dell’alta
aristocrazia moveva alla Corte.
</p>

<p>
Stocolma ha anche un museo preistorico dedicato
solo alla Svezia, un museo etnologico ricco specialmente
in oggetti delle razze iperboree, e un museo
antropologico, che è storicamente il padre di tutti
i musei antropologici del mondo, essendo stato fondato
dal grande Retzius, creatore della craniologia
moderna e padre di uno dei più illustri scienziati
che abbia oggi la Svezia. Il figlio è professore d’istologia
nell’Università e con Kei ha fatto scoperte
<span class="pagenum" id="Page_25">[25]</span>
importantissime sulla fine struttura del sistema nervoso.
In questi giorni ha pubblicato un’opera gigantesca
sull’etnologia e la craniologia dei finni
e che non sarà messa in commercio essendo stata
tirata a soli 200 esemplari; ma di questi una dozzina
almeno è destinata all’Italia, che Retzius e
la sua signora adorano tanto, da aver convertito
la loro casa ospitale in un piccolo tempio dell’arte
italiana. Mobili, sculture, acquerelli, incisioni, vasi,
tutto è italiano, e belle piante del tropico, facendo
corona a quei gioielli artistici, ti fanno del tutto
dimenticare che tu sei su terra scandinava. Ora
Retzius si sta occupando dell’istologia comparata
dell’orecchio nei batraci, nelle salamandre e nei
pesci, e le sue prime scoperte sono già molto importanti,
portando nuovi e preziosi materiali alla
scienza darwiniana.
</p>

<p>
Per non parlare che dei miei studii, quanti grandi
scienziati non ha oggi la Svezia; e il Loven, l’Illebrand
padre a figlio, l’Axel Kei, il Montelius,
il Van Düben, lo Stolpe e tanti altri, stanno a dimostrarci
che le terra che ci ha dato Linneo e Berzelius,
continua ad esser feconda di grandi uomini,
che aprono orizzonti nuovi nel campo della natura.
</p>

<p>
La fisonomia degli svedesi è caratteristica. Nel
basso popolo tu vedi non rare le facce a tipo finnico,
<span class="pagenum" id="Page_26">[26]</span>
direi quasi lapponico; sono quadrate, larghissime
con naso piccolo, bocca grande. Nella classe
alta vedi invece la fisonomia germanica o meglio
<i>scanica</i>. In generale è gente grassa, bionda, robusta
e rubizza, che esprime la forza e la bonomia; occhi
grigi o azzurri, non grandi. Allegri, senza <i>grazia
rotonda</i> nei loro movimenti. Tutto è in essi angoloso;
salutano inchinandosi, a guisa di compasso
che si chiuda, o abbassano e innalzano il cappello
più volte come macchine. Cortesi, ospitali, ti offrono
mazzolini di fiori ad ogni momento.
</p>

<p>
Fu detto che gli svedesi sono i francesi del
nord, ma ciò fu detto anche dei russi e queste
frasi ad effetto sono quasi sempre dei <i>lieux communs</i>,
che ci risparmiano le osservazioni fine e profonde.
Un carattere umano è cosa che non si definisce
con una frase.
</p>

<p>
Fu anche detto, che i costumi sono piuttosto <i>facili</i>
nella Svezia, e qualche statistica proverebbe
che Stocolma è, dopo Monaco, la città che dà in
Europa il maggior numero di figli illegittimi. Io
vorrei ancora mantenere aperta la questione, perchè
ho veduto molto contegnoso il riserbo nelle figlie
d’Eva d’ogni classe, e non ho trovato le etarie,
che in tante altre città portano in giro le loro provocazioni
impertinenti.
</p>

<p>
<span class="pagenum" id="Page_27">[27]</span>
</p>

<p>
Nella Svezia ho trovato assai accentuata una
tendenza democratica nelle classi medie e più ancora
fra gli uomini di lettere e di scienza. Mentre
in Danimarca un nastro all’occhiello fa felici tanti
mortali, nella Svezia nessuno porta il nastro e conosco
molti professori dell’Università che lo hanno
rifiutato. Il Nordenskjöld, il grande esploratore del
polo, che si aspetta da un giorno all’altro col bottino
glorioso delle sue intraprese, ebbe una volta
una lezione dal re. Questi gli aveva conferito non
so qual ordine e il Nordenskjöld l’aveva rifiutato.
Il grande scienziato alla sua volta offerse al re una
magnifica pelliccia portata dal suo viaggio, e Oscar
l’accettò, dicendogli: «Tu sei più superbo di me;
io ho accettato il tuo dono, tu hai rifiutato il mio.»
</p>

<p>
Il partito <i>pietista</i> è nella Svezia molto <i>remuant</i>,
ed è combattuto con molta vivacità dalle classi
medie e dagli scienziati. L’istruzione popolare è
coltivata con immenso amore, e le signore più distinte
di Stocolma vi dedicano il meglio del loro
tempo e del loro danaro.
</p>

<p>
Ho avuto il piacere di essere invitato ad un
pranzo, in cui il Retzius, con squisita cortesia, volle
circondarmi degli antropologi e fisiologi più illustri
della capitale. Più schietta, più larga, più splendida
ospitalità io non aveva mai veduto. Un pranzo
<span class="pagenum" id="Page_28">[28]</span>
in Svezia è qualche cosa di originale, di grande,
che rammenta il medio evo nelle sue più belle
forme. Innanzi tutto vi vedete schierati in tavola
almeno dodici o venti piattini, nei quali la terra
e il mare vi offrono i loro tesori più pizzicanti e
appetitosi; lingua di bue e uova di merluzzo, aringhe
della Norvegia e anguille marinate, salame
crudo e prosciutto. Si pizzica qua e là e poi si
beve un bicchierino d’acquavite, che potete scegliere
profumata in tre o quattro maniere. Poi viene la
zuppa, che può essere di tartarughe o di gamberi
di acqua dolce o anche d’ortiche. Tengon dietro i
grandi pesci di mare o di fiume, il cervo o il bove
e i fagiani della foresta; gelati, crema balsamica;
i vini di tutti i popoli della terra che hanno una
vigna. Il Retzius con delicata premura aveva messo
in tavola anche il fiasco del Chianti e il moscato
di Gerace. Ed ogni volta che il padrone di casa
beveva, m’invitava a bevere con lui, facendomi
sempre un nuovo augurio. Ed io beveva e ringraziava;
mentre tutti i commensali dirigevano verso
di me i loro bicchieri con grazia affettuosa. Sempre
che si beve, si invita qualcuno all’amichevole augurio
e questo si chiama <i>skole</i>. Circolò anche a
metà del pranzo la maestosa <i>Olbolle</i>, immensa tazza
di legno dipinto, piena di birra, e tutti bevettero
<span class="pagenum" id="Page_29">[29]</span>
nello stesso nappo fraternamente. Dopo il pranzo
ognuno va a stringere la mano al padrone e alla
padrona, ringraziandoli. Sono usi patriarcali, pieni
di un profumo di antica cavalleria, che ci riportano
a un tempo, in cui non si arrossiva di esprimere
quel che si sente, per poi imparare con sottilissima
ipocrisia ad esprimere quello che non si
sente. Benedetti i paesi, nei quali <i>progresso</i> non vuol
dire cancellare tutte le memorie del passato e vergognarsi
di aver avuto degli antenati.
</p>

<h3>IV</h3>

<p>
Cristiania è una delle città più originali di Europa,
e solo qua e là ti ricorda qualche lineamento
della Scozia e dell’Olanda. Essa è in ordine di
tempo la terza capitale della Norvegia. Toccò all’antica
Nidaros (oggi Trondhjem) l’onore di essere
la prima fino al 1397, quando Margherita, regina
dì Danimarca, che fu chiamata la Semiramide del
Nord, univa sul suo capo e tramandava ai suoi
successori le tre corone di Danimarca, di Svezia
e di Norvegia. Dopo il 1397 divenne capitale la
città di Opslo, fondata verso l’anno 1100, ma nel
secolo <span class="smcap lowercase">XVII</span> fu totalmente distrutta da un incendio.
<span class="pagenum" id="Page_30">[30]</span>
Fu allora che Cristiano IV, re di Danimarca, edificò
nel 1624 una nuova città, che dal suo nome
fu detta Cristiania.
</p>

<p>
Nel centro della città avete alcune vie molto
larghe e dirette, dove le case si appoggiano le une
alle altre come in tutte le città del mondo, ma
fuori di lì, senza strozzatura di mura nè tirannia
di regolamenti urbani, Cristiania si muove a suo
capriccio nel piano, sui colli e lungo il <i>fiord</i>, seminando
di ville un largo giro di terreno. Son case
isolate, tutte o quasi tutte di legno, ora candide
come il marmo, ora bianche e nere, ora gialliccie,
coperte di piante arrampicanti, che fanno lieta ghirlanda
alle scale esteriori, al balcone e alla <i>varanda</i>
e che si nascondono pudicamente fra boschetti di
lilla, violetti e bianchi, che in questa stagione mostrano
una profusione incredibile di fiori di un raro
splendore. Dalla maggior parte di queste ville si
gode una vista bellissima sul mare lontano, sui
colli e sulla città.
</p>

<p>
Fra gli edifizi più rimarchevoli di Cristiania ho
notato il palazzo reale, imponente e bello che domina
l’intiera città, circondato da un gran parco,
dove passeggiano i pacifici norvegiani, trovando
sotto la frescura degli alberi anche botteghine democratiche,
dove bevete dell’acqua di Seltz per
<span class="pagenum" id="Page_31">[31]</span>
cinque centesimi e vi è servita quasi sempre da
una bionda e giovane figlia di Thor.
</p>

<p>
Sotto il castello (che così si chiama il palazzo
reale) trovate l’Università, fondata solo nel 1811
e che è divisa in varii edifizi. Uno di essi è la
<i>Domus Academica</i>, destinato alle lezioni di teologia,
di diritto, di lettere e di filosofia, e dove hanno
sede il gabinetto numismatico e il gabinetto delle
antichità norvegiane. Nell’edifizio centrale hanno
loro stanza la facoltà di medicina coi suoi laboratorii
e i musei di storia naturale; mentre un terzo
edifizio, parallelo al secondo, non contiene che la
biblioteca, ricca di circa 200,000 volumi.
</p>

<p>
Il professore Roeg mi fece da cicerone nel museo
preistorico e archeologico, dove non si trovano che
cose norvegiane, che sono del resto molto rassomiglianti
alle svedesi. Anche qui manca affatto l’epoca
paleolitica che la Norvegia non ebbe mai. Il giovane
Nielsen mi fu guida cortese nella corsa che
feci nel museo etnografico moderno, che è giovane
di età, ma già molto ricco, specialmente in oggetti
della Lapponia e della Groenlandia. Vi sono anche
molte e buone cose della Polinesia, della Nuova
Zelanda e moltissime della China e del Giappone.
Il Nielsen è l’autore della miglior guida per la
Svezia e la Norvegia, guida che ha il merito
<span class="pagenum" id="Page_32">[32]</span>
raro di essere scritta in lingua tedesca e non in
danese<a class="tag" id="tag2" href="#note2">[2]</a>.
</p>

<p>
Lo <i>Storthingshaus</i>, o edifizio del parlamento, è
più originale che bello, ma ha una fisonomia severa,
del tutto medioevale.
</p>

<p>
Tutta la città coi suoi palazzi, colle sue chiese
è però un nulla in confronto dei suoi dintorni, che
formano un parco gigantesco, in cui potrebbe muoversi
ed anche nascondersi tutta la popolazione di
Parigi o di Londra. Vale la pena di venire in
Norvegia anche soltanto per ammirare lo splendido
panorama, che si gode dall’alto della torre di
Oscar’s Hall, villa dei re di Svezia, posta sulla
riva opposta a quella su cui è edificata la città
di Cristiania. Quel castello, tutto bianco come la
neve, innalza le sue torri merlate sopra un oceano
di smeraldi, dove vi sembra di nuotare in mezzo
a tutte le gradazioni infinite del verde. In fondo
il <i>fiord</i>, che è lago, mare e fiume in una volta,
colle sue grandi isole; di faccia, la città colla massa
imponente del palazzo reale e la gran cupola della
chiesa della Trinità.
</p>

<p>
Tutto all’intorno colline, piani ondulati, monti,
<span class="pagenum" id="Page_33">[33]</span>
prati e ville e villaggi e gruppi di betule, che riposano
sopra tappeti molli, smaltati di fiori, o un
ondeggiare di ombre e di luci argentine in mezzo
ad un silenzio di uomini e di cose, che nei nostri
paesi del mezzodì ci è affatto sconosciuto. Mai come
al castello di Oscar’s Hall io ho provato l’ebbrezza
del verde, del verde fresco, infinito, che riposa e
calma i nervi irritati dal nostro cielo caldo e azzurro.
</p>

<p>
Ho veduto molte terre e molti mari, ma io credo
di poter mettere accanto ai divini panorami di Rio
Janeiro e di Napoli quello di Cristiania veduta da
Oscar’s Hall. Il golfo di Rio è la ricchezza feconda,
inesausta, del cielo tropicale; Napoli è uno dei più
bei quadri della natura mediterranea; Oscar’s Hall
è il quadro più fresco delle verdi bellezze del nord.
Nè questo è il solo paesaggio divino, che si può
ammirare nei dintorni di Cristiania. Sono salito
anche sul colle, dove è posto il grande serbatoio
d’acqua dolce per spegnere gli incendi, e ho veduto
anche lì profili nuovi e nuove bellezze nel
contorno dei monti e dei colli e nell’argentino bagliore
del <i>fiord</i> norvegiano, che mi stava ai piedi.
Quel serbatoio, quell’acqua e l’apparato dei pompieri
mi sembrarono però una grande ironia, perchè
proprio in quel momento stesso, in cui mi godeva
quello stupendo panorama, bruciavano cinquanta
<span class="pagenum" id="Page_34">[34]</span>
case di legno in Cristiania, senza che si potessero
salvare che i camini, che erano di calce e di
mattoni.
</p>

<p>
Nessuno però si inquietava molto per quella sventura,
dacchè non si aveva alcuna vittima. I norvegiani
sono calmi, sereni, pazienti, come gente che
campa molto e che non si affretta mai. <i>Straks</i> vuol
dire sul dizionario <i>subito</i>; ma quando un norvegiano
vi dice <i>straks</i>, sia pur egli un cameriere o
un negoziante, un cocchiere o un medico, traducete
pure: <i>mezz’ora</i>.
</p>

<p>
Un altro carattere del norvegiano è l’indipendenza
e l’autonomia dell’individuo. Voi arrivate ad
una stazione, dove si deve far colazione o pranzare
e voi vi sedete alla <i>table d’hôte</i>, aspettando di esser
servito. Potreste aspettare fino al giorno del giudizio
universale: voi dovete alzarvi, prendervi cucchiaio
o forchetta e servirvi da voi, scegliendo fra
i molti piatti, che vedete schierati sopra un tavolo
centrale. Così avviene quando in una <i>cariole</i> giungete
ad una casa di posta. Prendete pure la vostra
valigia, slegatela e portatela al nuovo veicolo o
all’albergo. Essa è piccina e il viaggiatore deve
avere la forza di portarla da sè. Io non ho mai
guidato un cavallo in vita mia, ma qui mi son visto
mettere in mano le redini e da me solo ho dovuto
<span class="pagenum" id="Page_35">[35]</span>
guidare la mia <i>cariole</i> lungo gli abissi, per vie impossibili,
su ponti rotti, e vi assicuro che lo <i>struggle
for life</i> mi ha fatto diventare in due giorni un
famoso <i>baroccinaio</i>.
</p>

<p>
Fuori dell’unica ferrovia che va da Cristiania a
Trondhjem, la Norvegia non ha altro mezzo di
locomozione oltre le gambe di ogni bipede implume
che la <i>cariole</i>; e vi posso dire, che, all’infuori dei
suoi pericoli, ha molta seduzione. Figuratevi un
guscio di noce, nel quale un olandese non potrebbe
far capire la parte molle e posteriore del suo corpo,
ma dove ogni altro abitante d’Europa deve adagiare
la suddetta, mentre poi non sapete sulle prime
dove collocare tutto il resto del vostro corpo. Ben
presto però imparate che testa, collo, tronco, braccia
e gambe devono restare in aria e che vi si concedono
due staffe di ferro per appoggiarvi i vostri
piedi. Seduto così in aria e tenuto al disopra della
terra da due grandi ruote, avete in mano due redini,
colle quali dovete trasmettere i vostri desiderii
al cavallo, che rapidamente e quasi sempre
senza bisogno di frusta vi trasporta per strade senza
pilastrini e dove la menoma distrazione degli occhi
o delle mani vi precipiterebbe in uno dei bellissimi
torrenti della Norvegia o per lo meno in una torbiera
o in un prato. Vi assicuro però, che quando
<span class="pagenum" id="Page_36">[36]</span>
avete scontate le prime paure della vostra inesperienza,
voi provate una vera ebbrezza di movimento
in quella locomozione semiaerea e originalissima.
</p>

<h3>V</h3>

<p>
Frederika Bremer, scrittrice molto popolare della
Svezia, ha fatto conoscere nei suoi romanzi, a tutta
Europa, le feste che si fanno in Scandinavia per
festeggiare nel giorno di San Giovanni la levata
del sole a mezzanotte. I <i>touristes</i> volgari leggono
nelle loro guide che questo fenomeno è curioso, è
interessante; e partono da Londra, da Dublino, da
Vienna, per portarsi a Bodö. E là sulle prime frontiere
del circolo artico otto volte su dieci accade
che il cielo è coperto dalle nuvole e il sole non
si può vedere nè di mezzanotte, nè di mezzogiorno.
Nel caso fortunato, in cui l’astro maggiore voglia
essere cortese, i <i>touristes</i> anzidetti cavano dal baule
la loro lente biconvessa comperata <i>ad hoc</i> e concentrando
i raggi del sole di mezzanotte sopra un
punto qualunque del loro cappello o del loro soprabito,
serbano eterna memoria di una puerilità
umana e di una delle più grandi scene della natura.
</p>

<p>
E l’ho veduta anch’io quella scena e me ne sono
sentito profondamente commosso; tanto che cavai
<span class="pagenum" id="Page_37">[37]</span>
fuori penna e calamaio e scrissi nel mio giornale
la data memorabile, dirigendo il pensiero ai miei
cari, che avrei voluto chiamare testimoni del grandioso
fenomeno. Humboldt, uno degli uomini che
più di ogni altro ha adorato la natura con intelletto
d’amore, lasciò scritto, che quando il viaggiatore
giunge nell’emisfero australe e si accorge
che fin le stelle che brillano sul suo capo sono
diverse da quelle che ha ammirato dalla sua infanzia,
sente più profonda che mai la distanza
dalla patria lontana. Questo stesso fatto si verifica,
e con maggiore intensità, quando, giungendo nel
circolo artico, si trova abolita la notte e scomparse
per giorni e settimane le tenebre.
</p>

<p>
Io era in mare, quando con un cielo serenissimo
salutai per la prima volta l’alba della mezzanotte.
Aveva passato di poco l’isola pittoresca di Torghatten
e navigava in quel labirinto insuperabile
di monti nevosi, di colli, di isole, di canali e di
coste frastagliate, che formano una delle scene più
originali di questo nostro mondo sublunare. Il cono
di Torghatten si disegnava grande e isolato in un
campo di opale dell’Ungheria, richiamandomi alla
mente il <i>Pan de Azucar</i>, che sta all’entrata della
baia di Rio de Janeiro. Era quasi la mezzanotte
e del sole non rimaneva sull’orizzonte che un piccol
<span class="pagenum" id="Page_38">[38]</span>
lembo falcato, una <i>pepita</i> d’oro senza raggi,
perchè la refrazione dell’atmosfera marina ci dava
l’immagine di un sole che era già scomparso per
pochi istanti. Da quel punto irradiava una luce
d’argento dorato, che illuminava ogni cosa, come
si fosse veduta attraverso un topazzo del Brasile.
Tutti si domandavano, se quell’arco d’oro fosse di
sole morente o di sole nascente. Era l’uno e l’altro
insieme, o piuttosto nè l’uno nè l’altro: era un
fantasma del nostro padre massimo, del pontefice
supremo della vita planetaria, che si faceva rappresentare
da una larva, mentre era andato a riposare
per pochi istanti. Qualche nubecola crepuscolare
riposava l’occhio in tanta allegrezza di luce,
quando ad un tratto i monti nevosi a mezzodì si
fecero color di rosa; poi quel sorriso innamorato
scese giù giù, accarezzando le betule tremolanti, i
licheni policromi, finchè tutto il mare fu preso da
un fremito di vita al primo bacio del sole nascente
e dorò le sue onde di zaffiro con uno splendore di
armatura brunita.
</p>

<p>
Dopo una breve pausa, il sole riuniva in una
bellezza sola due crepuscoli, quasi due sospiri di
un amore stanco di voluttà e d’un altro amore che
ricomincia con desiderio nuovo. Un silenzio infinito
avvolgeva uomini e cose, quasi tutto volesse salutare
<span class="pagenum" id="Page_39">[39]</span>
rispettosamente quella grande scena della
natura, immagine di una vita ideale, in cui il riposo
non è che un mutar di lavoro e la luce regna
sempiterna e feconda.
</p>

<p>
Ahimè! tutto ciò che è grande e sublime dura
poco; e quando ogni giorno da un pezzo voi vedete
il sole per ventiquattr’ore di seguito, incominciate
a desiderare le tenebre amiche, che ci riposano
gli occhi e i nervi e il cuore, e colle loro
ombre pietose coprono tante miserie e tante brutture.
Noi, uomini di zona temperata, fin dall’infanzia
siamo cresciuti in questa alterna vicenda di
luce e di tenebre, e così come il sole ci invita al
lavoro e alla gioia col primo raggio dell’alba, così
ci riposa e ci addormenta col primo velo di tenebre,
con cui ricopre i cieli. L’ombra è il riposo della
luce, così come il sonno è l’ombra della vita, e la
luce non ha valore senza le tenebre, come senza il
riposo ogni forza si consuma. Qui invece, dove mi
trovo, la luce ti perseguita sempre, e le case piene
di finestre, senza persiane, senza imposte, ti imbevono
di sole ogni ora, ogni minuto del giorno e
della notte; ed io mi guardo più di una volta per
vedere, se mai non fossi diventato trasparente, come
un cristallo di rocca. Il sonno scompare e col sonno
la pace dei nervi. E chi andrebbe a letto quando
<span class="pagenum" id="Page_40">[40]</span>
il sole fiammeggia nell’orizzonte? E quando ti svegli
di notte e ti vedi circondato di luce, ti siedi a
soprassalto, credendoti in ritardo e svegliato di
pieno mezzogiorno. La luce sempiterna può essere
un tormento del troppo, come le tenebre sono una
tortura del nulla, e l’estrema Lapponia è nell’estate
pessimo clima anche per la sovraeccitazione
continua dell’attività nervosa.
</p>

<p>
Tutta questa trasposizione di luce ha però quadri
secondari di singolare bellezza. Ad esempio, tu
passeggi per le vie solitarie di un villaggio o di
una piccola città: le botteghe attraverso i vetri
senza imposte lascian vedere le loro merci, le case
mostrano i loro vasi di fiori; tutta la vita intima
dell’umana famiglia (di una famiglia senza
ladri e senza assassini) si lascia vedere in una
nudità pura come l’innocenza.
</p>

<p>
Eppure per quelle vie non si vede anima viva,
e la luce silenziosa e trasparente passeggia sola in
un mondo abbandonato dagli uomini. Rumore e
luce sono per noi compagni fedeli; qui nelle notti
della Norvegia trovi il silenzio e la luce, che sembrano
abbandonarsi ai misteri di un amore nuovo,
di un amore che si direbbe incestuoso.
</p>

<p>
Io dovrei descrivervi ora le mille e una bellezze
delle coste occidentali della Norvegia, ma chi mi
<span class="pagenum" id="Page_41">[41]</span>
può prestare la magica tavolozza del mio grande
De Amicis? Dovrei dirvi di avere ammirato per
la prima volta una Svizzera in mezzo al mare, e
di aver veduta una nuova e singolare armonia di
cose, che sogliono essere disgiunte, quali i ghiacciai
che vanno a toccare l’onda azzurra, e le navi che
toccano coi loro fianchi i monti coperti di prati
alpini. E sono catene di monti che ti accompagnano
per giorni e giorni, che si accavallano, che si intrecciano,
quasi ti volessero sbarrar la via, e poi
ti aprono una porticina, e il tuo sguardo di nuovo
penetra in altri fiumi di mare, in altri labirinti di
isole, in altri dirupi di roccie scoscese, lacerate dai
ghiacci secolari, dalle bufere, dalle valanghe, dai
venti, da tutti gli agitatori massimi della natura.
</p>

<p>
Una fanciulletta, che va colle forbici capricciose
ritagliando in un foglio di carta seni e merletti,
non potrebbe superare ciò che ha fatto la natura,
frastagliando i <i>fiords</i> della Norvegia e facendo penetrare
il mare in seni di pochi metri o in labirinti
di centinaia di chilometri, che sembrano portare
la circolazione capillare della vita fin nei più interni
recessi del continente.
</p>

<p>
Mancano a quasi tutti i monti della costa e delle
isole della Norvegia occidentale le foreste delle nostre
Alpi, ma non mancano però i piccoli quadri pittoreschi
<span class="pagenum" id="Page_42">[42]</span>
della vita umana e della vita animale. Dopo
un lungo deserto di scheletri di monti, in un piccolo
seno della costa vedi un prato verdeggiante e
un boschetto di betule, e lì annidato un villaggio
di legno con cinque o sei case, e all’intorno piccole
torricelle di merluzzo che seccano al sole, e
vedi biondi e rosei fanciulletti e giovani splendenti
di salute folleggiare per i prati. Così su qualche
scoglio nero come il carbone trovi casette artificiali
di pietra apprestate dall’uomo all’<i>eyder</i> che
vi annida, preparando ai suoi figliuoli un letto di
mollissime piume, che appresterà più tardi voluttà
orientali ai molli fianchi delle nostre ricche signore.
Quelle anitre norvegiane si sentono così protette
dall’uomo, che non si lasciano sgomentare dalla
sua presenza, e perfino si lasciano accarezzare dalle
nostre mani. Dove una regione è dichiarata <i>vogel-vere</i>,
significa che quel luogo è sacro, che lì annidano
gli <i>eyder</i>, una delle ricchezze norvegiane, e
che per qualche miglio all’intorno è proibito tirare
un colpo di fucile, per non spaventare quelle anitre
polari. E qui le leggi si ubbidiscono assai più che
tra noi, senza bisogno di <i>policemen</i> o di <i>questurini</i>.
</p>

<div class="chapter">
<p>
<span class="pagenum" id="Page_43">[43]</span>
</p>

<h2 id="cap2">CAPITOLO SECONDO</h2>
</div>

<p class="center">LA GITA A ÖJUNGEN — I PRIMI LAPPONI.</p>

<p class="pad2">
Ritornando un passo addietro, io voglio raccontarvi
una gita fatta sull’altipiano centrale della
Norvegia per visitare alcuni lapponi, che abitano
da tempo immemorabile le montagne che circondano
Röros. Il professor Fries, prima autorità in
fatto di cose lapponiche, ci aveva detto a Cristiania,
che quei lapponi rappresentavano il tipo più puro
della loro razza e per animarci a visitarli, ci aveva
dato una lettera di raccomandazione per suo fratello,
distinto ingegnere che dirige le fonderie di
rame di Röros.
</p>

<p>
Partii dunque il mattino del 15 giugno da Cristiania
coll’amico Sommier, con quell’entusiasmo
pieno di curiosità e d’impazienza, che ci porta a
veder le cose nuove. Il tempo era di malumore e
<span class="pagenum" id="Page_44">[44]</span>
ci ricordava le giornate bizzose del nostro mese di
marzo, quando con bisbetica alternativa piove, tira
vento e brilla il sole a pochi minuti di distanza. Il
malumore del cielo però non poteva passare in noi;
perchè un clima interno di calda contentezza ci corazzava
contro tutte le intemperie della Scandinavia.
Fra due o tre giorni, fors’anche all’indomani,
noi avremmo veduti i primi lapponi; come avremmo
potuto essere scontenti?
</p>

<p>
Alle otto del mattino coll’ultimo fischio d’una
piccola locomotiva si lasciava la città di Cristiania
e si dirigeva la prora dei nostri ardenti desii (come
direbbe un secentista) verso Röros. La pioggia rendeva
uggioso il paesaggio e si preferiva cercare
nell’interno del vagone un’occupazione al nostro
pensiero. La guida tedesca del Nielsen, lo studio di
alcune parole norvegiane ci rubarono le prime ore
del viaggio; poi si passò all’esame del piccolo ambiente
in cui eravamo chiusi. Vagoni piccini, ma
puliti: fra l’uno e l’altro scompartimento un’urna
di cristallo piena di ghiaccio ci offriva acqua fresca
per mezzo di un rubinetto argentino; ma non se ne
sentiva davvero il bisogno, involti come eravamo
ancora nei caldi soprabiti d’inverno. Un immenso
cartone appeso al vagone ci offriva una carta geografica
del paese che si percorreva, colle stazioni,
<span class="pagenum" id="Page_45">[45]</span>
coi minuti di fermata e con tutte le notizie necessarie
al viaggiatore. Un altro cartello dava i prezzi
degli alberghi, che avremmo trovati lungo il cammino
e dove si sarebbe potuto passar la notte. Eccovi
un saggio di queste preziose indicazioni:
</p>

<table class="gener">
 <tr>
  <td colspan="4" class="center"><span class="smcap">Hotel di Koppang</span> (Centrale)</td>
 </tr>
 <tr>
  <td colspan="4" class="center">16 camere e 38 letti</td>
 </tr>
 <tr>
  <td colspan="4">&#160;</td>
 </tr>
 <tr>
  <td>Una colazione con carne calda o fredda, da</td> <td class="center">Kr.</td> <td>1</td> <td>a 0,80<a class="tag" id="tag3" href="#note3">[3]</a></td>
 </tr>
 <tr>
  <td>Un pranzo con due piatti caldi di carne</td> <td class="center">»</td> <td class="num">1,25</td> <td>&nbsp;</td>
 </tr>
 <tr>
  <td>Un pranzo con un piatto di carne fredda</td> <td class="center">»</td> <td class="num">0,80</td> <td>&nbsp;</td>
 </tr>
 <tr>
  <td>Una cena con carne calda o fredda, da</td> <td class="center">»</td> <td class="num">1,50</td> <td>a 1</td>
 </tr>
 <tr>
  <td>Un pane burrato</td> <td class="center">»</td> <td class="num">0,10</td> <td>öre</td>
 </tr>
 <tr>
  <td>Un caffè o thè</td> <td class="center">»</td> <td class="num">0,20</td> <td>&nbsp;</td>
 </tr>
 <tr>
  <td>Una bottiglia di birra</td> <td class="center">»</td> <td class="num">0,40</td> <td>&nbsp;</td>
 </tr>
 <tr>
  <td>Un bicchiere di latte</td> <td class="center">»</td> <td class="num">0,10</td> <td>&nbsp;</td>
 </tr>
 <tr>
  <td><i>Alloggio.</i> Una camera</td> <td class="center">»</td> <td class="num">2,00</td> <td>&nbsp;</td>
 </tr>
 <tr>
  <td>Due letti in una camera, ciascuno</td> <td class="center">»</td> <td class="num">1,50</td> <td>&nbsp;</td>
 </tr>
 <tr>
  <td>Tre o più letti in una camera, ciascuno</td> <td class="center">»</td> <td class="num">1,25</td> <td>&nbsp;</td>
 </tr>
</table>

<p>
Seguono poi i prezzi di due altri alberghi di secondo
ordine.
</p>

<p>
Un vagone norvegiano è una guida e una scuola.
Un terzo cartello in lingua norvegiana e in inglese
vi avverte di non gettar dalle finestre i fiammiferi
<span class="pagenum" id="Page_46">[46]</span>
o i sigari accasi, perchè potrebbero incendiarsi le
foreste, che attraversate.
</p>

<p>
<i>Passengers are requested not to throw lighted cigars,
matches etc. out of the carriage windows. The
doing so has occasionally caused turf, heath and
thereby forests to be ignited.</i>
</p>

<p>
Intanto vengono le 10,46’ e si deve scendere dalla
ferrovia alla stazione di Eidsvold per attraversare
in un battello a vapore il lago di Mjösen, il più
bello di tutta la Norvegia, che ha la forma ad <i>ipsilon</i>
come il nostro lago di Como e che per le sue rive,
povere di villaggi, ma ricche di pini e di rupi scoscese,
rammenta i laghi scozzesi. Pranziamo a bordo
serviti da bionde e robuste amazzoni scandinave,
che sono assai più lusinghiere dei piatti, che ci sono
serviti: montone allesso, l’eterno salmone, l’eterna
birra e un’insalata condita con zucchero e latte.
Una crema eccellente servita col <i>multeber</i> (frutti
del <i>rubus chamaemorus</i>) mi riconcilia però colla cucina
norvegiana e mi fa benedire la vita. Benchè
lombardo, devo per amor del vero confessare, che
la panna della Norvegia è molto superiore alla nostra,
che pure è tanto squisita: essa è soave e
grassa come la lombarda, ma è più profumata e
meno densa; è un vero balsamo per i ventricoli
schizzinosi e di difficile contentatura.
</p>

<p>
<span class="pagenum" id="Page_47">[47]</span>
</p>

<p>
Alle 2,15 il lago di Mjösen è tutto percorso e si
ritorna in ferrovia, dove con grande compiacenza
trovo che il mio biglietto di seconda classe mi dà
il diritto di passare in prima ed io entro col fido
amico in un vagone tutto specchi e velluto porporino.
In quel grazioso salotto si attraversano bellissimi
boschi molto fitti di abeti, che s’innalzano
sopra molli tappeti della <i>cenomyce rangiferina</i>. Qua
e là vediamo casette di legno tutte coperte di terra
che alberga arboscelli e erbe, un vero giardinetto
aereo posto sul capo dell’abitazione dell’uomo. Sulla
riva destra del Glommen incontro sei o sette villaggi,
sempre di legno e variopinti. Le stazioni son
tutte piccine, ma linde, ma pulite. Non mancano
mai i vasi di fiori dietro le finestre e campeggia
sempre un enorme termometro, che annunzia a tutti
uno dei fatti più importanti per la salute dell’uomo
in quei paesi iperborei. Alcune stazioni sono ornate
di corna di alce o di rangifero.
</p>

<p>
A destra ci accompagna sempre il fiume Glommen
e qua e là grossi ammassi di ciottoli morenici ci
dicono ad alta voce, che noi percorriamo il letto di
antichi ghiacciai.
</p>

<p>
Alle stazioni osservo con attenzione di antropologo
la faccia degli abitanti. Fra le faccie lunghi
e bionde e le grosse teste degli scandinavi spiccano
<span class="pagenum" id="Page_48">[48]</span>
nel basso popolo altre faccie mongoloidi molto
larghe e con naso molto piccolo. Saranno finni o
lapponoidi? Non rispondo alla domanda, perchè
troppo facile è arrischiare congetture e fabbricare
teorie, ma la scienza severa giudica le une e le
altre come altrettante pagine di romanzi storici.
</p>

<p>
La stazione di Koppang ci ferma alcuni minuti
e si lascia ammirare. La circondano belle case di
legno a grosso bugnato; ma io preferisco sempre
ai lavori dell’uomo le opere della natura e sulla
guida del mio Stephen, che erborizza anche nelle
stazioni, colgo in quei pressi per la prima volta la
<i>betula nana</i>, il più microscopico albero dell’Europa,
molte viole silvestri del pensiero e una bellissima
ericacea, l’<i>andromeda polifolia</i>.
</p>

<p>
Si giunge a Toenset alle 11,55’ della sera e si
cena con salmone salato, uova sode e birra. È in
questa stazione che dobbiamo passare la notte: perchè
in Norvegia non si viaggia che di giorno e il
treno, come una buona e brava diligenza dei tempi
passati, sta fermo dinanzi a noi, aspettandoci al
risveglio dell’indomani; mentre molti viaggiatori
lasciano nei vagoni le loro cose, sicuri di trovarvele
intatte all’indomani. Il nostro albergo, tutto di
legno, ha sulla porta grandi corna di renne e la
nostra cameruccia è piccina piccina, il letto piccino
<span class="pagenum" id="Page_49">[49]</span>
piccino e la luce pacata d’una notte che è giorno
c’inonda soavemente, cullandoci in una sonnolenza,
che non può esser sonno.
</p>

<p>
La luce velata si fa poco a poco luce viva, sfacciata;
i due crepuscoli della sera e del mattino,
come due ardenti innamorati, che non possono separarsi
che per pochi istanti, si son dati un nuovo
bacio e si sono confusi in un amplesso di una sola
aurora. La tromba del treno ci avverte, che convien
partire; ma se qualche viaggiatore si è attardato,
o se vuole con maggior agio sorbire il suo
caffè, il conduttore non ne farà per questo una questione
di gabinetto e ritarderà di qualche minuto
la partenza. Qui gli uomini non son fatti per i treni,
ma i treni per gli uomini e le ferrovie sono piene
di bonomia, di pazienza e di condiscendenza.
</p>

<p>
Siamo rientrati nel nostro elegante salottino di
velluto rosso, ma lo possiamo godere per poco più
che due ore; perchè la stazione di Röros ci arresta.
È qui che dobbiamo raccogliere le notizie sui
lapponi di Ojung, è qui che il bravo ingegnere Fries
deve servirci di guida e di maestro per la nostra
avventurosa spedizione. Egli è così gentile, che mentre
ci dirigiamo alla sua casa, egli ci è venuto incontro
e ci indovina, senza bisogno di fotografia o
di passaporto colle note personali. In casa sua si
<span class="pagenum" id="Page_50">[50]</span>
studia la carta geografica del luogo e si decide di
inviare un telegramma all’ingegnere Hauan, che ad
Eidet dirige un’altra fonderia di rame. Ci risponde
dopo qualche ora, che vi sono lapponi a Ojungstrakten
e ch’egli all’indomani ci aspetterà alla
stazione di Eidet con tutto il necessario per la nostra
spedizione.
</p>

<p>
Röros è luogo triste e che ti agghiaccia il cuore;
è posto nel centro della Norvegia sopra un altipiano
a più di 2000 piedi sul livello del mare; nessun
albero: una landa quasi deserta, sparsa di rovine
di ghiacciai, monti all’intorno mal disegnati, brulli,
quasi mai abbandonati dalle nevi. Nell’inverno gela
sempre il mercurio e l’ingegnere Fries nell’ultimo
inverno ha fatto un bel chiodo argentino di mercurio,
battendolo a colpi di martello sopra un’incudine.
Le case piccine, grigie; vie selciate di scorie
metallurgiche; fumo, vapori di solfo dappertutto;
un torrente, che ha lacerato le viscere di quella
terra infeconda e mugge fra i massi di carbone e
i cumuli del minerale di rame, che dà a quel paese
un pane, che deve sapere di solfo ed essere freddo
anch’esso.
</p>

<p>
Anche a Röros raccolgo però due sorrisi di bellezza
e di vita. Nelle aride sabbie, che circondano
quel paese infernale, fioriscono spontanei cespugli
<span class="pagenum" id="Page_51">[51]</span>
così fitti di viole del pensiero, da farne un mazzo
con una sola pianta. Nell’albergo della stazione,
fragrante di resina di pino, sorridono altri fiori:
sono le bionde e rosee figlie del capostazione, che
è anche oste, e che dai loro occhi azzurri lasciano
piovere raggi di fresca giovinezza e d’innocente simpatia.
Ti portano il caffè di buon mattino, quando
tu sei ancora a letto, fidando giustamente nella loro
virtù e nel rispetto dell’uomo per la purezza virginea
della giovinezza.
</p>

<p>
Da Röros la ferrovia discende fino ad Eidet e
mano mano si va lasciando l’arido altipiano, gli
alberi s’innalzano e la foresta si fa più folta. Ad
Eidet è pronto l’ingegnere n.º 2, il signor Hauan,
che colla sua faccia seria si direbbe molto ammusonito
per dover accompagnarci in cima ai monti
in cerca di lapponi; ma che invece è tutto cuore,
ci ha già preparato un cavallo, un carretto, e gli
uomini necessarii per portare alla sua fonderia, che
è giù nel fondo della valle, i nostri pesanti bagagli
fotografici.
</p>

<p>
L’ingegnere Hauan, discepolo della scuola di
Freiberg, è uomo di poche parole, ma di molti fatti.
Egli vede scendere le nostre casse dal vagone dei
bagagli e le guarda con straziante silenzio. Alle
nostre insistenze, perchè voglia tradurci in lingua
<span class="pagenum" id="Page_52">[52]</span>
tedesca, e magari anche in lingua danese, quel suo
silenzio, risponde con degli <i>hum hum</i>, molto lunghi
e di pessimo augurio. Siam dunque costretti, io ed il
mio compagno, a fare da noi stessi la traduzione di
quel tenebroso silenzio ed eccola qui in poche parole:
<i>Questi due italiani son due veri matti, se pensano
di poter portare sulle alture di Ojung le loro casse
fotografiche e sarebbe più semplice far scendere i lapponi
e fors’anche le montagne nel fondo della valle.</i>
</p>

<p>
Nulla di più crudele quanto il dover parlare in
una lingua straniera con poche e stentate parole
con un uomo che tace in tutte le lingue. Si sentono
venire al labbro fiumi di parole e di ragioni e di
persuasioni, torrenti d’interrogazioni, di seduzioni
e di argomentazioni e si vorrebbero tutte quante
schierare in legioni, in reggimenti, in squadriglie,
in batterie, per persuadere, per chiedere scusa, per
farsi perdonare; e invece da una parte un monolito
umano, che vi guarda e tace; e dall’altra le vostre
poche parole, che escono ad una, ad una, stentate,
storte e sempre male a proposito. Se Dante ritornasse
in vita, assegnerebbe un nuovo girone al suo
inferno, condannando tutti gli uomini espansivi e
ciarlieri alla tremenda pena, che io ho sofferto alla
stazione di Eidet nell’altipiano centrale della Norvegia.
</p>

<p>
<span class="pagenum" id="Page_53">[53]</span>
</p>

<p>
Se non si può parlare, vediamo dunque di schierar
fatti contro fatti, e là nella stanza delle merci
di Eidet, io e Sommier ci mettiamo a semplificare
il nostro bagaglio fotografico, riducendolo ai minimi
termini possibili. La camera lucida col grande obiettivo
Dalmayer, la tenda per lo sviluppo, poche lastre
e pochissimi reattivi. E intanto per colmo della
nostra felicità, piove.
</p>

<p>
Il <i>minimum possibile</i> intanto è installato in un baroccino
a due ruote tirato da un pachiderma, che
ha in una volta sola dell’asino, del mulo e del cavallo
e accompagnato da noi, che camminiamo a
piedi, scende giù per la china alla fonderia diretta
dal signor Hauan. Ospitalità schietta e sincera, signore
bionde e rosee, bambini di latte e di miele
ci riconciliano colla vita e coi lapponi di Ojung.
Finita la colazione, l’uomo dalle poche parole e
dai molti fatti ci invita a passare nel cortile, dove
è pronta la carovana, che ci deve portare alla meta
del nostro viaggio. Un cavallo per il signor Hauan,
una <i>cariole</i> per me, una seconda <i>cariole</i> per Sommier,
un carretto a due ruote per il bagaglio trascinato
dal pachidermo di specie incerta. Ognuno
si mette al posto assegnatogli, ed io colle mie redini
in mano, per la prima volta in mia vita guido
un cavallo, senz’essere a cavallo. E su, e su per
<span class="pagenum" id="Page_54">[54]</span>
erte pendici popolate di pini fino a Törmo, dove
anche le <i>cariole</i> non possono più avanzare e conviene
trasformare gli animali da tiro in cavalli da
sella. La sola carretta e il solo cavallo <i>incertae sedis</i>
tireranno avanti così come stanno. Mentre la
carovana subisce questa radicale trasformazione, si
entra in una casa di Törmo, dove ci offrono latte
freschissimo, sedie di legno bianche quasi quanto
il latte e volti sorridenti della più cara, della più
simpatica ospitalità. Le donne sono occupate nel
forno a fabbricare il loro <i>fladbröd</i> o pane piatto. È
una scena dei nostri padri dell’epoca della pietra.
Una donna dalle robuste braccia nude, con singolare
agilità e prestezza foggia un sottilissimo disco
di pasta, in cui entrano molti cereali diversi, segale,
orzo, fors’anche avena; e appena è fatto lo
getta sopra un gran disco di pietra, che è stato riscaldato
rapidamente da un buon fuoco di fuscelli.
L’alta temperatura di quella pietra e la sottigliezza
della pasta rendono la cottura quasi istantanea, e
il cialdone scottato sulle due faccie è raccolto secco
e semitostato e già pronto ad entrare in bocca di
chi abbia appetito. Questo pane nazionale della
Norvegia dura mesi ed anni, è saporito, di facile
digestione e può sembrare un manicaretto in confronto
del pane dei lapponi, più preistorico che mai.
</p>

<p>
<span class="pagenum" id="Page_55">[55]</span>
</p>

<p>
Ma noi siamo già a cavallo, abbiamo già salutato
le nostre donne del forno e su e su per l’erta
del monte, che diventa sempre più ripido. Intanto
una pioggia minuta, gelata, uggiosa ci penetra fino
alle ossa e ci rende tutti quanti più muti dei pesci.
Io guardo Sommier dall’alto della mia sella. Sommier
guarda me dall’alto della sua; non possiamo
dire davvero di divertirci, ma si subisce il martirio,
aspettando i lapponi. Non dallo spegnersi della
luce, che in quelle latitudini e in quella stagione
non si spegne mai, ma dalla nostra stanchezza si
capisce che l’ora d’andare a letto dovrebbe esser
già venuta; ma il direttore della carovana tira sempre
via e le guide lo seguono ammusonite e di pessimo
umore. L’orologio ci dice, che le undici della
sera sono vicine e ci viene imposto di fermarci,
mentre ingegnere e guide, chi a cavallo e chi a
piedi, si sbandano per diversi sentieri, in cerca di
qualcuno o di qualche cosa. Cercano forse i lapponi
e l’idea di passare la notte in una capanna lappone
ci rialza gli spiriti affranti e ci promette molta
poesia. Cercavano invece un <i>saeter</i>. E il <i>saeter</i> fu
trovato: una casuccia ridotta alle minime proporzioni,
di legno e di paglia, dove i pastori passano
due mesi dell’estate per far pascolare le loro vacche.
La chiave è nascosta nel tetto, a cui si giunge
<span class="pagenum" id="Page_56">[56]</span>
all’altezza del braccio. Si entra chinando il capo
e si accende subito la stufa di ferro, che è la parte
più importante e più cara di tutta la casa. In un
momento i rami di betula schioccano, ardono e riscaldano
il piccolissimo nido in cui siamo raccolti,
mentre i cavalli lasciati in libertà sotto la pioggia
minuta o gelida cercano fra le zolle appena abbandonate
dalla neve qualche filo d’erba stenta e
gialliccia. Del pane, del burro, della cioccolata e
dell’acquavite ci tengon vivi fino all’indomani e distesi
sul legno ci prepariamo alle future fatiche. Tre
ore di sonno son presto passate e l’alba di un giorno
che non è mai morto ci invita a rimontare a cavallo.
</p>

<p>
Sono le tre del mattino e siamo già tutti raccolti
davanti alla porticina del <i>saeter</i>, circondati
da un anfiteatro di monti coperti di neve. Ai nostri
piedi, nel fondo della valle, dorme il pittoresco
lago di Ojung, colle sue isolette multiformi, piene
anch’esse di neve e di alberetti brulli, dove col
nostro canocchiale possiamo vedere le prime gemme
verdeggianti (è il 18 di giugno!). Se gli alberi
lassù dormono ancora gli ultimi sonni del lunghissimo
inverno, i prati sottili di quelli altipiani sono
una vera bellezza, ed anche l’uomo meno innamorato
della natura li rassomiglierebbe subito ad un
tappeto della Persia, tanto sono variopinti e nel
<span class="pagenum" id="Page_57">[57]</span>
loro disordine policromo seducentissimi. Il mio
Stephen, che mi accompagna nel mio viaggio, che
mi conforta nella durezza del cammino coll’intelligente
affetto e la giovinezza gagliarda, battezza
per via tutte quelle gentili creaturine della flora
norvegiana, ed io, conoscendole per nome, sento di
amarle meglio.
</p>

<p>
È difficile trovare una vegetazione più originale,
più caratteristica di quella che ho ammirato sugli
altipiani di Ojung. Lassù alberi, muschi ed erbette,
domati dal comune nemico, il freddo, si fan tutti
piccini, si livellano alla stessa altezza e formano
una superficie a cento colori, quasi una cesoia intelligente
li avesse tosati. Fra i cespugli microscopici
della <i>Betula nana</i> tu vedi i fiori folti della
<i>Azalea procumbens</i> di color di rosa, i cuscinetti
bianchi della <i>Diapensia lapponica</i>, i ricami rossi
anch’essi della <i>Silene acaulis</i>, le chiazze gialle della
<i>Pedicularis oederi</i>, le macchie bianche dell’<i>Arctostaphylos
alpina</i>, le testoline dorate della <i>Viola
biflora</i>; mentre fra un giardinetto e l’altro si distendono
i microscopici boschetti dell’<i>Empetrum nigrum</i>
e i larghi ciuffi dei licheni dai cento colori.
Fra essi erge il suo capo molle e vaporoso la <i>Cenomyce
rangiferina</i>, che ti fa sapere come il renne
non debba esser lontano.
</p>

<p>
<span class="pagenum" id="Page_58">[58]</span>
</p>

<p>
Ma pur troppo l’amor della vita non mi lascia
ammirar lungamente quel tappeto persiano disteso
sugli altipiani della Norvegia. Le difficoltà del cammino
crescono ad ogni passo. Ora è una palude
torbosa che ci minaccia, ora è un cumulo di neve
che intercetta la via e dove i cavalli sprofondano:
una volta il mio cadde sulle ginocchia e fu un miracolo
se si potè uscirne, io e lui, colle membra
sane.
</p>

<p>
Pioveva, faceva freddo e il silenzio intorno a noi
era più freddo della neve; ma al di là del lago vi
erano i lapponi e si tirava avanti con molta rassegnazione.
Ma ahimè, un fiume spietato, il Galoe,
cresciuto colle ultime pioggie, ci arrestava il nostro
bagaglio fotografico, e soli col nostro cavallo, a
guado e con molto pericolo si passava l’acqua scellerata,
che ci impediva di fotografare i lapponi di
Ojung.
</p>

<p>
A un certo punto una guida gridò: <i>Ecco un
renne!</i> Era il primo ch’io avessi veduto e il suo
bianco profilo e le sue corna gigantesche e il suo
passo calmo e compassato mi rimasero scolpiti profondamente,
là dove durano fino alla morte le memorie
più spiccate dei nostri viaggi. Era un renne
sbandato o un renne selvaggio? La nostra fantasia
ci portava più volentieri alla seconda ipotesi, benchè
<span class="pagenum" id="Page_59">[59]</span>
si sappia da chi ha viaggiato nelle regioni polari,
che dove abitano i rangiferi domestici, i selvatici
si allontanano, quasi ripugnassero dall’ambiente
della schiavitù che li circonda. Questo fatto però
deve avere alcune eccezioni, dacchè il renne selvaggio
si avvicina talvolta alle mandre delle renne
civili e amoreggia con esse e le feconda, come vediamo
accadere fra il cignale e il porco, tra il muflone
e la pecora.
</p>

<p>
L’effetto esilarante di quel renne passò ben presto,
perchè il cammino diveniva ad ogni passo più
impraticabile e conveniva lasciare i cavalli in libertà
e continuare a piedi la ricerca dei nostri
lapponi. E i piedi ora si ghiacciavano nella neve
ed ora si sprofondavano nella torba traditrice, or
scivolavano lungo le pietre domate dalle lunghe carezze
del ghiacciaio; ed io, sudato di dentro, inzuppato
dalla pioggia di fuori, mi fermai più di
una volta, guardando verso il sud e pensando a
Firenze, alla mia bella Firenze, che in quella stessa
ora doveva brillare nei raggi d’oro della sua aria
profumata dai fiori.
</p>

<p>
L’ingegnere Hauan e le guide correvano dinanzi
a noi coi loro garretti norvegiani, ma parevano
tutti di pessimo umore, perchè non trovavano
i lapponi. Alle nostre domande non rispondevano
<span class="pagenum" id="Page_60">[60]</span>
e dalla loro mimica generale era facile comprendere
come dovessero bestemmiare, magari tra i
denti, magari nel profondo silenzio della loro coscienza;
ma con bestemmie cupe, crudeli, proprio
di quelle che si riservano alle grandi occasioni, alle
battaglie campali, che si devono combattere cogli
uomini e colle cose. A noi incerti se dovessimo andare
o stare, bastava vedere di quando in quando
il profilo di una guida o il cappello di Hauan; ma
a un tratto sparvero le guide, sparve il cappello
dell’ingegnere e per più d’un’ora sentimmo intorno
a noi il freddo del silenzio, che insieme alla pioggia
minuta e ghiacciata, ci demoralizzava profondissimamente.
Io, che colla mia fantasia e coi miei
nervi corro dalla gioia al dolore con una velocità
superiore a quella della luce, mi diedi per morto
addirittura e mi sentii tutto quanto sommerso nella
più nera nebbia della disperazione. Il bagaglio fotografico
al di là del fiume in campagna rasa; i
cavalli abbandonati al di qua, ma forse spersi; noi
soli nel deserto abbandonati dalle guide e senza
provviste. Mi gettai abbandonato sopra un tappeto
di neve bianchissima, non contaminata da piede
d’uomo o da zampe di animali, desiderando che
esso mi avvolgesse come un lenzuolo funebre. E
incominciai le lamentazioni di Geremia, accusandomi
<span class="pagenum" id="Page_61">[61]</span>
d’imprudenza e di leggerezza, bestemmiando
anch’io come l’ingegnere e le guide contro i lapponi
e più ancora contro il mio appetito, che è
sempre maggiore del mio stomaco. Senza i conforti
del mio amico, sempre sereno, sempre calmo, sempre
sicuro di se stesso io mi sarei dato per morto;
ma egli mi consolava, mi faceva vedere i lapponi
a pochi passi di distanza, mi avviava sui colli fioriti
della speranza....
</p>

<p>
Ma ecco ad un tratto un lontano latrar di cani,
che si va facendo sempre più vicino.... Sono i cani
dei lapponi. Sorgo dal mio lenzuolo funebre di
neve, mi sento palpitare il cuore e rinasco a nuova
vita. I piccoli cani neri son già fra noi e ci fanno
festa; li seguiamo e in breve siamo dinanzi a due
capanne lappone poste nel fondo di due piccole
colline. Da una di esse esce una colonna sottile di
fumo azzurro, che sembra farci festa e invitarci al
desco ospitale di quella buona gente. Poco più che
formicai di termiti, quelle due case sono un impasto
di torba e di zolle tenute su da pochi pali. Un’apertura
di sopra per lasciar escire il fumo, un’apertura
triangolare davanti per lasciare entrare gli
uomini, chiusa da una tela tenuta distesa da alcune
assicelle. Essa è così stretta da dovervi passare a
stento e con una duplice operazione di curvatura.
<span class="pagenum" id="Page_62">[62]</span>
Conviene chinare il capo e doppiare il dorso e poi
mettersi di traverso. Non è comoda davvero quella
porta, ma io vi sarei entrato a carponi, pur di poter
vedermi in una capanna di lapponi. Qui convien
davvero insegnare al corpo a piegarsi ad ogni
momento e nelle più strane maniere; perchè appena
entrato, devo gettarmi sul letto dei rami di
betula, che formano il pavimento della casa, onde
non esser soffocato dal fumo.
</p>

<p>
L’interno di quella capanna era uno dei quadri
più originali che avessi veduto. Quanta miseria di
agi e quanta ricchezza di vita, quanta povertà di
spazio e quanto addensarsi di creature, quali contrasti
di tinte per un pittore fiammingo, quante
scene psicologiche per un filosofo, quante tenerezze
per un amico degli uomini! Un imbuto nero capovolto,
ecco la forma della casa; nere le pareti
dal lungo bacio del fumo, nere le faccie umane,
perchè anch’esse affumicate; neri Fick, Nump e
Kiarf, che colle loro orecchie aguzze e i loro occhi
più neri e più lucenti di un carbonchio si intanavano
nelle pelliccie di renne distese sopra un
elastico letto di betule; in mezzo, il fuoco contenuto
fra tanta materia combustibile da grosse pietre
e sopra il fuoco una catena che sosteneva una
pentola. All’ingiro un monte di mestole, di coltelli,
<span class="pagenum" id="Page_63">[63]</span>
di carni affumicate, di redini per le renne, un
arruffio di fanciulli, di donne, di ragazze, che
sembravano rimescolarsi e fermentare insieme. In
un angolo un quadretto di genere, che spiccava
lieto e pittoresco nel quadro più grande. Era un
bambino impellicciato, che alzava la sua bionda
testolina impaurita dal suo letticciuolo e coi suoi
grandi occhi ancora lucenti e istupiditi dal sonno
beato di quella età ci guardava, senza sapere se
dovesse piangere o ridere. Hauan e le guide erano
anch’essi accovacciati in quell’antro, che sembrava
risolvere il grande problema, che secondo la tradizione
sacra dovrà esser risolto nel dì del giudizio
universale dalla piccola Valle di Giosafatte. In
quella capanna il contenuto pareva molto maggiore
del contenente.
</p>

<p>
Nessuno di noi darebbe una simile abitazione al
proprio cane o alla propria capra; eppure quei
buoni lapponi, ricchi di più che tremila renne e
che portavano anelli d’argento e che erano altrettanti
Rotschild della Lapponia, non solo erano contenti
di quella casa, ma erano gai, sereni, felicissimi.
Quanto son mai diversi i gradi della contentabilità
umana! Poco a poco feci conoscenza dei miei
ospiti, che ci avevano accolti con una cordialissima
stretta di mano. Gli uomini tutti assenti, perchè
<span class="pagenum" id="Page_64">[64]</span>
seguivano le renne, che pascolavano sopra un colle
vicino. Margherita, la madre di famiglia, sui quarant’anni,
dai capelli biondi castagni, colla sua
faccia mongolica, col suo nasino piccino, colle sue
mani e la sua pelle annerita dal fumo. Eva sua
figliuola, di 18 anni, coi capelli d’oro chiaro, che
rideva sempre, mostrando i suoi dentini bianchi,
serrati gli uni contro gli altri. Era ingenua, era
agile, era fragrante di una selvaggia bellezza. Coi
suoi occhi azzurri, coi suoi capelli biondi, col suo
piccolo nasino impertinente, coi suoi zigomi sporgenti,
colla fresca pelle abbronzata dai lunghi geli,
coi suoi piccoli piedi nudi e le sue piccole mani,
aveva tutte le pericolose seduzioni di un frutto agreste,
di cui s’ignora il sapore. Una sorellina di poco
minore d’Eva, e due o tre fanciulli completavano
la famiglia.
</p>

<p>
Quella buona gente parlava discretamente il norvegiano
e il bravo ingegnere Hauan ci traduceva
in tedesco ciò ch’essi dicevano, mettendoci in continua
relazione di simpatie e di idee. La madre si
mise subito a macinare dell’ottimo caffè, preparando in
un batter d’occhi colle sue mani la bevanda prediletta
dei lapponi, e si bevette raddolcita da candidissimo
zucchero in pane. Dopo il caffè venne la colazione:
carne di renne affumicata con sego di renne
<span class="pagenum" id="Page_65">[65]</span>
pietrificato dal freddo, il tutto cotto rapidamente
al fuoco vivissimo di betula. Era un cibo duro ma
saporito, fragrante di un aroma ircino, direi quasi
selvaggio. Si mangiò tutto, si digerì tutto; ma si
dovette lottare contro un vero mal di mare, vedendo
la strana pulizia della buona Margherita.
Essa aveva un suo grande mestolone di metallo,
con cui ci serviva ora il caffè, ora il brodo denso
e grasso di renne, ed ora l’acqua da bere. Quell’istrumento
universale era sempre lavato colla lingua,
che a guisa di strofinaccio mobilissimo ripuliva
ogni grassume e rendeva il cucchiaio più terso
dell’argento.
</p>

<p>
La lingua era per quella brava donna il sapone
dei saponi, la scopa delle scope; tanto è vero, che
quando ci congedammo, Margherita, prima di porgere
la mano, se la leccò rapidamente e con straordinaria
agilità. Di tanto in tanto la cortese ospite
nostra, colle sue dita faceva anche la pulizia del
naso, senza ricorrere in questo caso alla lingua.
</p>

<p>
Margherita era il movimento perpetuo in azione:
ora rattizzava il fuoco; ora dava uno scapaccione
ad un cane, che allungava il muso con troppa impertinenza
verso la carne o il sego; ora puliva il
naso colle mani ad una bambina, ora dava un pezzo
di carne cruda ad un fanciullo, che aveva troppa
<span class="pagenum" id="Page_66">[66]</span>
fame per aspettare che il bollito fosse fatto; e tutto
questo colla pipa in bocca, che si svuotava e si
riempiva a brevissimi intervalli.
</p>

<p>
Saziata la fame e la sete, asciugati gli abiti, innalzati
a più spirabil aere dall’ottimo caffè di quei
lapponi, venne l’ora delle cortesie squisite, dei
doni e del commercio. Uomini più diversi era difficile
riunire in più piccolo spazio: latini e goti e
scandinavi e figli degli antichi mongoli dell’Altai;
gente cresciuta sotto i pampini della vite e i rami
dell’ulivo o indurita dai geli sempiterni del polo, figli
di Odino e figli di Orazio; ma tutti erano stretti
in quel momento intorno ad uno stesso focolare e
un unico ambiente li ravvicinava e li riscaldava
alla stessa fiamma di simpatia.
</p>

<p>
Offersi un’eccellente sigaretta a marca dorata ad
Eva. La prese con diffidenza, guardando cogli occhi
timidi la mamma.
</p>

<p>
— Le fanciulle non fumano fra noi.
</p>

<p>
Ed Eva voleva restituirmi la spagnoletta.
</p>

<p>
Non la volli accettare.
</p>

<p>
— Signora Margherita, oggi, oggi soltanto per
amor nostro, lasci che Eva fumi una spagnoletta.
</p>

<p>
Chinando il capo, assentì.
</p>

<p>
Ed Eva, arrossendo di gioia e ringraziandomi
soavemente con un sorriso degli occhi, accese la
<span class="pagenum" id="Page_67">[67]</span>
sigaretta e tirò su due o tre boccate di fumo, poi
la passò alla mamma che finì di fumarla.
</p>

<p>
L’ingegnere Hauan versò del cognac ai nostri
ospiti e Margherita, Eva e tutti quanti vuotarono
i bicchierini d’un fiato, dopo aver tuffato in essi
la punta dell’indice e aver segnata una croce sulla
fronte.... <i>Perchè non faccia male</i>, dicevano essi.
</p>

<p>
Offersi della cioccolata. Non l’avevano mai veduta.
Margherita domandò se era sapone. Le dissi
di assaggiarne e le diedi l’esempio. La trovò eccellente;
la fece gustare ad Eva e poi la nascose
sotto le coscie, dicendo di serbarla al marito. In
quel luogo nascondeva ogni cosa, denaro, sigarette,
coltelli. Era il santuario della casa. Era là vicino
che aveva un suo banchetto di legno, chiuso a
chiave, dove teneva i gioielli d’argento, la bibbia
norvegiana, un evangelo in lingua lappone.
</p>

<p>
Comperai due corna stupende di renne per due
corone (tre lire). Mi innamorai di una <i>chatelaine</i>
di cuoio, che Margherita teneva al suo fianco
e che da una bella stella di ottone lasciava cadere
un sonaglio di piccoli strumenti domestici.
La voleva ad ogni costo per il mio museo di Firenze.
</p>

<p>
— Quanto volete, Margherita, per questa <i>chatelaine</i>?
</p>

<p>
<span class="pagenum" id="Page_68">[68]</span>
</p>

<p>
— Non la posso vendere; mi accompagna dal
mio matrimonio.
</p>

<p>
— Vi darò tanti quattrini che bastino per farvene
fare una nuova e più bella.
</p>

<p>
— Non posso, me ne duole.
</p>

<p>
Offersi un magnifico coltello norvegiano con astuccio
scolpito di legno.
</p>

<p>
Margherita lo trovò bellissimo, lo mostrò ad Eva;
fanciulli e bambini se lo fecero passare, ammirandolo
uno ad uno; ma il coltello non fu accettato.
</p>

<p>
Offersi quattro corone, poi sei, poi sette, otto e
per otto corone la <i>chatelaine</i> diventò mia.
</p>

<p>
Il buon ingegnere Hauan dovette però prenderne
il disegno e promettere di farne fare un’altra eguale
da un orefice di Eidet.
</p>

<p>
Margherita sapeva vendere, ma non era esosa. Le
volli comperare una salciccia fatta di latte e sangue
di renne, ma essa me la diede ridendo e dicendo in
cattivo norvegiano: <i>Ikke betale</i>, questa non si paga.
</p>

<p>
Più curioso di tutti fu il cambio di una ciocca
di capelli per una bella forbicina inglese, che aveva
in tasca e che era piaciuta immensamente ad Eva.
</p>

<p>
— Dammi una ciocca di capelli ed io ti do la
forbice.
</p>

<p>
— Impossibile, impossibile — e rideva come una pazza.
</p>

<p>
<span class="pagenum" id="Page_69">[69]</span>
</p>

<p>
Io rimetteva in tasca la forbice, ma poco dopo
mi era domandata di nuovo. E di nuovo la forbicina
esciva dalla tasca e la bionda Eva la apriva,
la chiudeva, ammirando il congegno con cui si
piegava sopra se stessa, nascondendo le proprie
punte. Ed io sperava di nuovo di avere i capelli
e di metterli nel mio museo fiorentino.
</p>

<p>
Ad un tratto Eva si mette a ridere coll’aria di
chi ha trovato qualche diavoleria, onde conciliare
due opposte cose, e mi propone il cambio della forbicina
inglese coi capelli di sua sorella.
</p>

<p>
Accetto, ed essa colla stessa mia forbice recide
una ciocca di capelli alla sorellina, che avevan
lo stesso colore dei suoi. Aveva vinto la partita!
aveva la forbice e non aveva sagrificato un filo dei
suoi bellissimi capelli.
</p>

<p>
Non volli darmi vinto del tutto alle furberie di
una Eva lappone e le dissi, che per di più voleva
un bacio da lei.
</p>

<p>
E la innocente fanciulla mi baciò sulla bocca,
senza scrupoli come senza malizia. Ella era però
troppo felice, perchè potesse contenere la sua gioia
nell’angusto recinto di quella capanna e si offerse
a chiamare le renne, perchè le potessimo vedere
più da vicino. Imbottì le sue scarpe di renne con
un fieno così verde, così profumato, così ben pettinato,
<span class="pagenum" id="Page_70">[70]</span>
ch’io le invidiai quella calzatura. E allora
uscita fuori, si mise a correre sulle rupi molli di
licheni, balzando di sasso in sasso, come camoscio
petulante, coi capelli spettinati dal vento, e aguzzando
lo sguardo sul lontano orizzonte per scoprire
dove fossero le renne e per additarcele, ridendo e
folleggiando. Quanto era bella quella sua innocenza
selvaggia, quanto era cara quella giovinezza senza
peccati; quella gioia senza rimpianti, quel sorriso
di una vita felice, che rispondeva a un pallido raggio
di sole, che, fra le nubi rotte dal vento, brillava
in mezzo ad una pioggia fina fina di piccolissime
perle d’argento.
</p>

<p>
Eva sapeva leggere, sapeva parlar norvegiano,
sapeva munger le renne e guidarle, sapeva cucire
e cucinare e vestire i fratellini. Era buona, intelligente
e, al modo lappone, sapiente, e quel che è
meglio, felice. Quante delle nostre signore non potrebbero
invidiarla lassù nella sua capanna di
Ojungstrakten!
</p>

<div class="chapter">
<p>
<span class="pagenum" id="Page_71">[71]</span>
</p>

<h2 id="cap3">CAPITOLO TERZO</h2>
</div>

<div class="blockquote">
<p>
LETTERE LAPPONICHE DELL’AMICO SOMMIER — UN BAGNO FINLANDESE
PRESO A ELVEBAKEN — I LAPPONI A KAUTOKEINO — BOZZETTI
LAPPONICI.
</p>
</div>

<h3>I</h3>

<p>
Facendo dolce violenza al mio caro amico e compagno
di viaggio in Lapponia, mi dichiaro segretario,
o dirò meglio, scrivano del signor Stephen
Sommier, e sotto la sua dettatura vi narro che cosa
avvenisse a un povero fiorentino, il quale agli ultimi
dello scorso luglio si trovava a Elvebaken nel
Fiord di Alten, colle sue macchine fotografiche,
per vedere se i lapponi di Kautokeino e di Karaschok
fossero diversi dai lapponi svedesi veduti
e studiati insieme a me nell’isola di Tromsoe.
</p>

<p class="dots">················</p>

<p>
<span class="pagenum" id="Page_72">[72]</span>
</p>

<p>
Ieri sono venuto qui in barca da Bossekop coi
pesanti attrezzi fotografici per vedere di ritrarre
i dolci sembianti di cinque lapponi, che si trovano
sparsi sulla spiaggia del mare. Tre di questi
sono un curioso esempio del passaggio dal Lappone
nomade al lappone pescatore, un bellissimo <i>specimen</i>
di evoluzionismo darviniano preso in flagrante.
Sono stabiliti qui da cinque anni e lavorano per
i pescatori; si chiamano ancora <i>fieldfinne</i> (lapponi
nomadi), ma per verità sono già <i>fisckfinne</i> (lapponi
pescatori) e i loro figli soltanto avranno diritto
di appartenere alla nuova specie del <i>genere
lappone</i>. Anche qui le tradizioni hanno la loro forza
irresistibile, anche qui come in Italia l’inerzia è la
forza più forte fra tutte. Qui mi assicurano che
mai o quasi mai i lapponi s’incrociano coi <i>Quæne</i>
(Finni).
</p>

<p>
Ieri sera, dunque, son andato sopra un <i>naes</i> (promontorio)
dove i miei lapponi si erano stabiliti da
varii mesi, occupati a seccare il <i>clipfisk</i> (baccalà)
per i pescatori norvegiani. Ho veduto la loro tenda
alta poco più di un metro, larga meno di due, sotto
la quale abitano il padre, la madre e una figlia;
che è un vero gioiello etnologico; la faccia più
mongolica che abbia veduto fin qui tra i lapponi.
Là, in un boschetto di betule, ci siamo seduti sull’erba
<span class="pagenum" id="Page_73">[73]</span>
a confabulare. Espressi il desiderio che quei
signori venissero il giorno dopo a Elvebaken per
farsi fotografare. La vecchia non ne voleva sapere,
e la <i>pige</i> (fanciulla) non si lasciò piegare al mio
onesto desiderio se non dopo un’ora di discussione
persuadendo il papà; che anche in Lapponia, a
quanto pare, fa sempre la volontà della figliuola.
È strano come questa gente, avara e avidissima
di denaro, si ricusi talvolta, pur di non muoversi,
a guadagnare senza alcuna fatica due o tre lire,
mentre altre volte ti stanno a seccare ore ed ore
per avere dieci centesimi più di quanto si è convenuto
di dare.
</p>

<p>
Oggi, dunque, nuovi disinganni fotografici! Credo
davvero che la fotografia, coi suoi capricci, colle
sue incognite, per le quali non bastano neppure le
tre cifre cabalistiche <i>x, y, z</i>, debba far diventare
fatalisti, turchi, anche i cervelli più sodi di questo
mondo. Il tempo è bello, sereno, caldo, asciutto,
i miei obiettivi tersi come il diamante; i <i>chassis</i>
si muovono, come se avessero le rotelle, i reattivi
freschi, eccellenti; eppure tutte queste belle cose
mi dànno questi splendidi risultamenti: <i>Prima negativa
tutta macchie. Seconda negativa tutta nera,
Terza negativa tutta rigata.</i> Le meno peggio non
sono che <i>densamente velate</i>! Peccato per quella ragazzina
<span class="pagenum" id="Page_74">[74]</span>
splendidamente mongolica, che avreste adorata
nel Museo di Firenze! Tutti questi disastri
non impediranno che domani, posdomani, fra tre o
quattro giorni, io non faccia altre fotografie belle,
perfette, e che mi faranno credere di essere il migliore
fotografo, che fin qui abbia calcato il suolo
lapponico.
</p>

<p>
In ogni modo oggi le cose andavano molto male,
ed io avevo bisogno di far qualche altra cosa, per
non dire sospirando alla sera: <i>diem perdidi!</i> Mi
risolvo dunque a prendere un bagno finlandese. Il
mio buon amico Wikstroem, <i>quäene</i> di nascita e
che mi accompagnava come alleato in questa battaglia
fotografica, mi andava dicendo già da un
pezzo: — Prenderemo un bagno finno, ed ella sentirà
che cosa stupenda, proverà come ci si sente rinnovellati
di novelle frondi!
</p>

<p>
Per allestire un bagno finno occorre preparare
i preliminari qualche ora prima di sottoporsi alle
delizie nordiche di questa abluzione; occorre cioè
qualche ora per riscaldare le pietre, che devono
<i>jouer le premier rôle</i> nel grande cataclisma. Quando
le pietre furono quasi roventi, andai col Wikstroem
a visitare il luogo del patibolo. Era una casetta
alta due metri, tutta di legno e con un solo finestrino
di due decimetri quadri: vi era anche una
<span class="pagenum" id="Page_75">[75]</span>
porta degna in tutto di quell’architettura lillipuziana.
Nel centro un fornello, e su questo un gran mucchio
di sassi caldissimi; all’ingiro diverse panche
molto larghe; fornello, sassi e panche di una sola
tinta nera, quella del fumo. Sentii una vampa di
forno ardente e scappai prima di entrare. Il compagno
non si scoraggì per questa mia ritirata e mi
condusse in un’altra casa distante un cento passi
da quel forno balneario, dove ci si spogliò e col
<i>meno possibile addosso</i>, tanto da non crederci nudi
si ritornò al forno; e là, lasciato sull’erba <i>quel meno
possibile</i>, penetrai nudo come Adamo, seguendo i
passi del mio <i>quäene</i>. Il fuoco era spento, il fumo
svanito affatto e il calore più secco e più alto dominava
sovrano in quell’antro vulcanico. Wikstroem
prese subito da una tinozza acqua fredda e la gettò
sulle pietre roventi. Un gran sibilo, e una vampa
di vapore caldissimo riempì il piccolissimo ambiente,
cambiando ad un tratto il caldo asciutto in caldo
umido. Io era attonito e impietrito, quando mi sentii
gettare molta acqua fresca sul capo; battesimo di
cui aveva un grandissimo bisogno; ma pare che
quel refrigerio non mi facesse gran cosa, poichè
dopo mezzo minuto, che mi parve mezzo secolo, mi
entrò nel petto un’aria così rovente da sentirmi ardere
naso, faringe, laringe, bronchi, polmoni e ogni cosa.
<span class="pagenum" id="Page_76">[76]</span>
Mi pareva di vedere disegnato in colore di fuoco,
come in un atlante anatomico, tutto il mio albero
respiratorio; mi sentii quasi trasformato in una
fiamma vivente; e se non avessi veduto dinanzi a
me un altro uomo vivo, e che rideva e guizzava
come un pesce in quell’aria rovente, avrei creduto
che fosse giunta la mia ultima ora e sarei fuggito
forzando la porta, o demolendo il tetto. Il quale
altro uomo era tanto vispo, che mi gridava allegramente:
<i>Acqua fredda, acqua fredda, e niente
paura!</i> Vidi infatti, che accanto al fornello vi erano
due tinozze, una piena d’acqua fredda e l’altra
piena d’acqua calda; e mi misi a tuffare nella
prima la mia testa, che pareva essersi trasformata
in un forno ardente. Nella tinozza d’acqua calda
erano immerse due grosse scope fatte con rami freschi
di <i>sorbus aucuparia</i>, e il Wikstroem ne prese
una e cominciò a frustarmi di santa ragione dal
capo ai piedi. Ormai ero uscito dal mio <i>io</i>, aveva
perduto ogni coscienza ben distinta della mia individualità,
del mio passato e del mio avvenire e
mi lasciava fare <i>perinde ac cadaver</i>. E il <i>cadaver</i>
che vi parla fu ben insaponato, poi di nuovo frustato
e di nuovo spruzzato d’acqua caldissima. Devo
aver espresso qualcosa d’orribile, devo aver dato
qualche segno di pazzia, perchè anche il mio carnefice
<span class="pagenum" id="Page_77">[77]</span>
si mosse a compassione, mi aperse la porta
e mi disse: <i>Fuori!</i>
</p>

<p>
Il mio <i>io</i>, senza aver coscienza di quell’altro me,
che mi accompagna da tanti anni, uscì fuori e si
trovò a ciel sereno in costume di Adamo prima del
peccato, e senza punto accorgersi che il clima si
fosse mutato intorno a me. Mi sentiva trasformato
tutto quanto in una scottatura; la testa, non più
mia, un tizzone di fuoco; le narici, i bronchi, il
petto tutto un fiume di lava glutinosa, che m’incendiava,
mi consumava, m’inceneriva. Passavano
uomini e donne, che neppur mi guardavano; ed io
là, inchiodato nel mio dolore e aspettando da un
momento all’altro di essere cambiato nella statua
di sale della Sacra Scrittura. Intanto il Wikstroem
nel forno eseguiva sopra se stesso ciò che prima
aveva inflitto al suo povero amico. Il bagno però
non era ancor finito; il calice rovente non era ancora
<i>épuisé</i>; fui invitato a rientrare e anche questa
volta lasciai fare. Mi coricarono sopra una delle
larghe panche di legno e là, a brevi intervalli,
botte da orbi e secchie d’acqua calda e d’acqua
fredda che si alternavano. Sudavo e tacevo, tacevo
e sudavo, e nei primi crepuscoli della coscienza,
che rientrava in casa, sembravami che forse tutto
quel pandemonio potesse esser piacevole. Una doccia
<span class="pagenum" id="Page_78">[78]</span>
abbondante d’acqua fredda mise fine al cataclisma
balneario e si uscì insieme al fido carnefice
all’aria aperta, dove rimasi al sole e al vento per
più d’un quarto d’ora, senza accorgermi del sole
e del vento; senza sentire nè caldo nè freddo. Poco
a poco mi parve di sentirmi molto bene e per la
prima volta in mia vita, credetti giusta la teoria
dello Schopenhauer, che il piacere non sia altro che
la cessazione del dolore. Mi vestii e ritornai a casa,
senza mal di capo, senza raffreddore, senza bruciore
agli occhi; con un senso di piacevole stanchezza,
che durò fino all’ora del pranzo.
</p>

<p>
Questo bagno si fa qui anche di pieno inverno
dagli indigeni <i>quaene</i>, che ritornano a casa in <i>naturalibus</i>,
pestando la neve coi piedi nudi. La pasta
umana deve essere di una singolare composizione
per resistere a un tal uragano!
</p>

<p>
Avrei meritato un ottimo pranzo; ma il mio desinare
invece si ridusse a salmone crudo e affumicato,
a burro salato, a formaggio putridissimo
(<i>gammel-ost</i>), a pane nero e ad acciughe crude in
salamoia. Per bevanda acquavite di patate e un
brodetto giallo fatto di latte coagulato e stemperato
nell’acqua della torbiera; il tutto accompagnato
da un coro di zanzare più feroci di Caligola, più
<span class="pagenum" id="Page_79">[79]</span>
numerose delle arene del mare. Io però era felice,
non dovendo più dire: <i>diem perdidi!</i>
</p>

<p>
Quella mia giornata campale di Elvebaken era
stata davvero un giorno ben impiegato.
</p>

<h3>II</h3>

<p class="indr">
Hammerfest, 26 agosto 1879.
</p>

<p>
Eccomi dunque ritornato da una gita in Lapponia!
Se tu mi domandi se io sia contento di esserci
stato, rispondo: certo, ma ancora più di esser
ritornato. Fin qui non facevo che decantare le bellezze
della Norvegia, ma ora che ho visto la Lapponia,
faccio per questa parte di terra norvegese
le mie brave eccezioni. Non ho mai provato una
malinconia, un’uggia profonda come percorrendo
quelle lande deserte. Ti aveva giurato di portarti
almeno un cranio lappone e mi facevo uno scrupolo
di mantenere la mia promessa. Mi risolsi dunque
di andare a Kautokeino o, come dicono i lapponi,
Guovdagaeino, la città più importante della Lapponia
norvegese. Per andarvi da Bossekop vi sono
<span class="pagenum" id="Page_80">[80]</span>
due vie: la via d’inverno e la via d’estate. Questa
è un po’ più lunga e si percorre in parte in
barca sull’Altenelv. Quella è più diritta e lunga
circa 16 miglia norvegiane (180 chilometri). Io per
non sbagliare, presi un po’ dell’una e un po’ dell’altra.
</p>

<p>
Partito da Bossekop con un cavallo per il trasporto
del baule e delle provvigioni e con una guida,
percorsi a piedi e tutto d’un fiato i primi 28 chilometri,
risalendo prima l’Altenelv, poi la graziosa
valle di Garkia. Il sentiero passa in mezzo a boschi
di pini e di betule. Pioveva dirottamente ed
io seguiva a testa bassa il mio cavallo e la mia
guida, uno più taciturno dell’altra, meditando sui
piaceri d’un viaggio in Lapponia. La mia guida
era un uomo di cinquantaquattr’anni, ma che ha
le gambe di ferro, ed io che poteva essere suo
figliuolo, non voleva mostrarmi meno di lui. Si arrivò
quindi in meno di sei ore alla <i>stue</i> di Garkia.
</p>

<p>
La <i>stue</i>, per chi non lo sapesse, è una specie di
<i>chalet</i> in legno con due camere; una per il padrone
di casa e l’altra per i viaggiatori. Intorno
alle <i>stue</i> un grande steccato racchiude altri <i>chalets</i>
minori, che servono di magazzino e di stalle; è insomma
una vera <i>seriba</i>. Fra tutte queste «dipendenze»
vi è una specie di capanna lapponica, fatta
<span class="pagenum" id="Page_81">[81]</span>
di tronchi di betule e zolle di terra, e serve di
albergo per i viaggiatori, che non sono in grado di
pagarsi l’alloggio sontuoso della <i>stue</i>. Sulla strada
d’inverno tra Bossekop e Kautokeino tu trovi tre
di queste <i>stue</i>; furono costruite dal governo norvegiano,
il quale paga inoltre 160 corone all’anno al
contadino che deve abitare una di esse. I viaggiatori
pagano 40 <i>öre</i> al giorno, se occupano la camera
aristocratica, e 7 <i>öre</i> se si contentano della capanna
lapponica, e con questi pochi centesimi hanno
anche diritto all’acqua e al fuoco. Io alloggiai aristocraticamente
nella stanza dei forestieri, ed ebbi
una bella fiammata, latte di renne e due belle pelli
<i>idem</i>, sulle quali dormii saporitamente.
</p>

<p>
Il giorno dopo fummo raggiunti dalla <i>posta</i>, insieme
alla quale si doveva fare viaggio. La posta,
che da Bossekop porta le lettere nella Svezia, passando
per Kautokeino, si compone di un postino
lappone, di un sacco e di un compagno che aiuta
il postino quando si deve andare in barca. Questa
volta bensì la carovana era più numerosa, e ne
facevano parte un bel lappone tipico, dell’altezza
di metri 1,40, ed una ragazza norvegese, che andava
a prendere servizio dal <i>Lansmand</i> di Kautokeino,
uno dei due norvegiani che vi risiedono.
Come appendice, aggiungi un cavallo per la roba
<span class="pagenum" id="Page_82">[82]</span>
delle some e un condottiero per il cavallo della
serva: una carovana completa di sette bambini e
due quadrupedi.
</p>

<p>
Ci si mise in cammino e dopo una salita di un’ora,
vidi sparire anche i poveri alberi di betule, e si
giunse sul vasto altipiano di Bescadasfield, dove si
doveva camminare per ben quarantacinque chilometri.
Figurati una landa deserta, uniforme, una
ondulazione continua di terre, che ti restringe l’orizzonte
e che non ti lascia mai camminare in piano.
Dovunque tappeti di licheni bianchi e gialli, tra i
quali crescono rari ciuffi di <i>betula nana</i>, i <i>vaccinium</i>,
il sempiterno <i>empetrum</i>, dei <i>carex</i>, delle <i>luzule</i>,
delle <i>festuche</i>, dei piccoli salici e poche altre
piante. Tutti però camminavano così lesti, che quando
io mi soffermavo un solo minuto per raccogliere
una pianta, mi trovavo alla coda della carovana.
</p>

<p>
Tutti i <i>field</i> della Lapponia si rassomigliano, e a
conforto della noia continua, non trovi che qualche
valle con qualche boschetto di betule e qualche
palude torbosa che ti offre qualche fiore. È vero
che tu trovi qua e là anche qualche lago, ma colle
loro rive basse, colla loro acqua plumbea, che non
riflette nè un ramo d’albero nè un profilo di monte
ti stringono il cuore invece di dare un po’ di varietà
al paesaggio monotono e desolante.
</p>

<p>
<span class="pagenum" id="Page_83">[83]</span>
</p>

<p>
Dopo quattro ore di marcia ci si fermò in una
capannetta di rifugio, dove si fece fuoco con legna
raccolta nella traversata dell’ultimo bosco. Si prese
il solito caffè lapponico, che tu conosci già, e poi
altre cinque ore di marcia, e altra fermata con ripetizione
dello stesso caffè. La seconda fermata fu
più lunga e durò fino alle due dopo la mezzanotte.
Un nuovo caffè ci risveglia dal torpore notturno e
si entra in una barca, con cui si risale il fiume,
ora remando ed ora puntando, secondo la diversa
profondità delle acque. Così si giunse a Masi, unico
luogo abitato che si trova dopo Garkia.
</p>

<p>
Masi è la residenza del postino; è un’altra <i>stue</i>,
ma il campo chiuso dallo steccato ci rallegra colla
vista di pochi montoni e di cinque o sei vacche.
È quello il piccolo mondo che basta all’esistenza
fisica e psichica di quel povero uomo, che non conosce
altro e non desidera altro. Se vuol parlare
con anima viva, deve percorrere almeno venti chilometri;
vive del prodotto dei suoi montoni, delle
sue vacche, della pesca e di quel po’ di farina che
compra sulla costa e si porta a casa nell’inverno,
quando la neve rende più facili le comunicazioni.
Va a segare l’erba, spesso a qualche ora di distanza,
e nell’inverno va a raccoglierla colla slitta, o va
sui monti a strappare dalle rocce i licheni.
</p>

<p>
<span class="pagenum" id="Page_84">[84]</span>
</p>

<p>
A Masi la carovana si divise: la posta continuò
la sua strada, ed io rimasi col postino per la ricerca
dei cranii lapponi, che dovevano trovarsi in
un antichissimo cimitero, dimenticato da tutti, dove
già erano cresciuti arbusti e alberetti, e dove, senza
alcuna profanazione di affetti, io potevo sciogliere
il mio voto e farti felice.
</p>

<p>
.... E i cranii si trovarono: appena comparve
il primo, posata per un momento la vanga, innalzai
al cielo.... il fumo d’una spagnoletta, l’ultima
che possedevo e che conservavo da un pezzo. Avevo
fatto voto solenne di non fumarla prima di aver
avuto un cranio lappone. Non ho bisogno di spiegare
a te, paladino degli alimenti nervosi, il dolore
che provai, vedendo ridursi in cenere quell’ultima
spagnoletta. Rimanere in Lapponia senza quel conforto,
senza quell’ultima riserva per i momenti di
noia, di malinconia e di fame!
</p>

<p>
.... Il giorno dopo io era zoppo, e il mio cavallo
era destinato al trasporto delle casse dei cranii
e dell’altro bagaglio.... Convenne però adattarsi e
senza sella mi accomodai fra i cranii e i pacchi di
carta sugante. Non era certo il modo migliore di
viaggiare: ora paludi nelle quali il cavallo affondava,
ora pietre nascoste dai cespugli nelle quali
il cavallo inciampava, or boschi folti che mi schiaffeggiavano
<span class="pagenum" id="Page_85">[85]</span>
coi loro rami. Io mi lasciava portare
sonnolento, muto e distratto, non senza pericolo. Infatti
una volta il mio povero ronzinante fece un
buon capitombolo; fortunatamente in un terreno
coperto di morbidissimo <i>sfagno</i>. Peccato però che
io mi trovai sotto le casse dei cranii!
</p>

<p>
Non parlo delle zanzare, che sono la prima peste
di un viaggio lapponico. Ve ne sono di due specie,
una mi sembra essere eguale alla nostra; è soltanto
un po’ più grulla, perchè si lascia ammazzare
molto facilmente. L’altra è più piccina, ma molto
velenosa e ti vola in branchi innumerevoli nel naso,
nella bocca e negli occhi, in modo da toglierti il
respiro e da accecarti. Per fortuna non ti tormentano
nè a tutte l’ore, nè in tutti i tempi; quando
tira vento e fa freddo, scompaiono. Io avevo adoperato
il barbaro metodo di difesa dei lapponi, dipingendomi
il volto con catrame sciolto nell’olio
di pesce, ma benchè mi fossi ridotto un mostro, non
trovai che il rimedio fosse troppo efficace.
</p>

<p>
.... Ti risparmio il monotono racconto della monotona
continuazione del mio viaggio e giungo a
Kautokeino alle undici di notte. Vi ho veduto le
prime stelle, dopo due mesi passati nella luce sempiterna
ed ebbi per la prima volta dopo due mesi
una candela. Quanta allegrezza! Era però un’allegrezza
<span class="pagenum" id="Page_86">[86]</span>
molto fredda, perchè il termometro segnava
cinque gradi solamente sopra lo zero!
</p>

<p>
Kautokeino è pure una gran bella città! Una
ventina di case tutte di legno, 200 abitanti circa
in 40 famiglie, e nell’inverno un 600 lapponi nomadi,
accampati intorno alla loro metropoli in un
raggio di più che 100 chilometri. Vi risiedono un
<i>lansmand</i>, un <i>handelsmand</i> e qualche volta anche
un prete. Ora, per esempio, non ve n’è e bisogna
farne senza. Un paio di volte all’anno viene qui
un sacerdote, fin da Tromsoe o da Alten, e battezza,
conferma, marita, comunica e dà tutti quanti
i sacramenti.
</p>

<p>
Neanche in questa grande capitale lapponica potei
mangiare un po’ di carne fresca di montone.
Dicono che le pecore in questa regione sono ridotte
dalle zanzare a pelle ed ossa. Dovei quindi contentarmi
di carne di renna salata e di pane nerissimo,
senza parlare delle altre <i>delicatezze</i> gastronomiche
di questi paesi e che tu conosci già.
</p>

<p>
Uno dei personaggi più interessanti di Kautokeino
è la levatrice, che è indigena, ma ha studiato
un anno a Cristiania, che è svelta, intelligente,
e parla molto bene il norvegiano. Mi dice
però che i lapponi nomadi ricorrono raramente a
lei, perchè il marito fa da ostetrico alla moglie
<span class="pagenum" id="Page_87">[87]</span>
e poi fa anche da sacerdote battezzando il neonato.
</p>

<p>
Nel ritorno da Kautokeino fui premiato delle mie
fatiche. Figurati che ho trovato la <i>pinguicula villosa</i>
e la <i>vahlodea atrapurpurea</i>! Tu, che hai viscere
di naturalista, m’intenderai. Ho attraversato
il Beskadasfield colla pioggia, con un vento indiavolato
e con un freddo.... veramente lapponico. Nella
sosta la guida mi fece una specie di muraglia colle
casse dei cranii, e raccogliendo lì per lì alcune
bracciate di sarmenti di <i>betula nana</i> riuscì ad asciugarmi
e a riscaldarmi. Quella povera <i>betula nana</i>
era pietosissima; bruciava benchè verde, bruciava
benchè bagnata. Scendendo dall’altipiano, salutai
il riapparire dei pini colla stessa gioia con cui un
arabo, condannato a vivere lungamente nella Norvegia,
darebbe il benvenuto alla prima palma, che
gli apparisse all’orizzonte. E più tardi salutai con
uguale amore il profilo dei monti nevosi e il mare
azzurro, che riflettevano un cielo azzurro, anche
esso! Una vera orgia meridionale e che nel Circolo
polare mi riscaldarono cuore e paracuore agghiacciati
da tanta Lapponia! Non ricordò di aver
salutato con più caldo amore il divino golfo della
Spezia, quando andando a San Terenzio, lo saluto
dai colli di Lerici.
</p>

<p>
<span class="pagenum" id="Page_88">[88]</span>
</p>

<p>
Ora eccoti alcune notizie sui lapponi di Kautokeino:
i fissi vi sono in numero di circa 200, i nomadi
in numero di 600.
</p>

<p>
I lapponi fissi che ho visti a Kautokeino sono in
media più alti e più membruti di quelli nomadi
visti a Tromsoe. Alcuni (donne specialmente) sono
anche addirittura <i>grassi</i>, cosa mai vista a Tromsoe.
La maggioranza è di pelo biondo o castagno non
scuro. Ho visto delle famiglie numerose di cinque, di
sei, e perfino di nove figliuoli. Vi ho visto della gente
vecchia assai e ben conservata, senza infermità (da 80
fino a 90 anni). Il padre della levatrice, morto a
90 anni, andava ancora alla pesca e lavorava come
un giovane (dice sua figlia). Non pare che si maritino
presto; 16 anni, con maternità a 17 è stato
il caso più precoce citatomi. Sono tutti o quasi tutti
più o meno imparentati coi <i>quäne</i>: ma su questo
punto è difficile avere informazioni esatte; quando
si tratta di cose che risalgono oltre due generazioni,
non ne sanno, in generale, più nulla. Sono quasi
tutti vestiti alla lappona (costume di Kautokeino,
che è diverso da quello di Karasuando); per lo più
parlano anche <i>quäne</i> e niente norvegese. L’insegnamento
nella scuola si fa in lappone, ma pretendono
d’insegnare anche il norvegiano (con infelice
successo, a quanto pare). L’insegnamento è obbligatorio.
<span class="pagenum" id="Page_89">[89]</span>
Anche i nomadi devono mandare i loro bambini
a scuola sei o sette settimane all’anno, se non
possono da sè dar loro l’insegnamento della lettura e
della religione. Però oltre ai due maestri (lapponi
ambedue, che ho conosciuti) che insegnano a Kautokeino,
ve ne è un terzo, che gira di accampamento
in accampamento per insegnare a domicilio (<i>gratis</i>).
Non sono confermati altro che quando conoscono <i>la
religione</i>, sanno leggere e fare le lettere: e non possono
sposarsi se non sono confermati. (Talvolta però,
e non di rado, si dispensano dal matrimonio come
lo provano due ragazze (<i>pige</i>), che ho conosciute e
che avevano un bambino per una). Nell’inverno
hanno molti rapporti con la Finlandia, donde traggono
specialmente il legname da costruzione. In
quella stagione vengono pure in gran numero alla
costa occidentale, ai mercati di Bossekop, ove vendono
carne, corna e pelli di renne, burro, e comprano
acquavite, farina, caffè, zucchero e stoffe di
lana. Molti dei lapponi fissi posseggono renne da
tiro e le affidano ai nomadi per il viaggio d’estate
alla costa. I nomadi lasciano nei piccoli caseggiati
inchiusi nelle <i>seribe</i> dei <i>fastboende</i> (fissi), le loro slitte
ed altre cose che non portano seco alla costa. Lasciano
inoltre i vecchi, che non possono più fare
il viaggio e che vivono in parte a spese pubbliche.
<span class="pagenum" id="Page_90">[90]</span>
I fissi hanno per lo più vacche e montoni la cui
lana lavorano da sè; pescano e conservano in parte
il pesce salato per l’inverno. Quando vi fui io, erano
tutti occupati a segare il fieno e nessuno pescava,
per cui non potei assaggiare i natanti abitatori della
Kautokeinoelv. La coltura della terra si riduce quasi
a nulla; pochissimi e piccolissimi campi di rape,
ed un solo di pochi metri quadrati di patate, per
le quali il proprietario aveva buone speranze quest’anno;
cosa rara! Vedendo il bel sole e sentendo
il caldo che ci faceva quando c’ero, pareva
impossibile che nei mesi d’estate la terra non potesse
produrre altro. Ma bastava per convincersene
guardare un pozzo ancora coperto da un grosso lastrone
di ghiaccio forato nel mezzo per potere attingere
l’acqua, e sentirsi dire che a quattro piedi
di profondità la terra è gelata tutto l’anno, che la
neve copre ancora il terreno nel principio di giugno
e comincia a cadere in settembre, e che ogni
inverno vi gela il mercurio ed il vino (anche quello
di Porto!)
</p>

<p>
Ho conosciuto avvocati, che difendono i lapponi
quando sono chiamati al tribunale per rispondere
di furti (solamente di furti e quasi sempre di renne),
e dicono che essi sono di un’abilità ed astuzia grandissima
nel difendersi, e che hanno metodi molto
<span class="pagenum" id="Page_91">[91]</span>
ingegnosi per rubar renne, senza che poi si possa
provare il loro delitto.
</p>

<p>
Ho avuto in Kautokeino molti particolari sul famoso
furore religioso che ha invaso i lapponi e li
ha indotti a massacrare il <i>lansmand</i>, l’<i>handelsmand</i>,
ed a bastonare il prete, e che ha procurato al museo
di Cristiania lo scheletro di uno dei due lapponi
giustiziati in conseguenza di quell’assassinio.
Fu opera dei lapponi nomadi, i quali pare fossero
persuasi di fare opera grata a Dio. Si deve all’intervento
dei lapponi fissi se non fu ucciso anche il
prete (oggi vescovo).
</p>

<p>
Il lappone più intelligente fra quanti ne ho visti
è un ex-maestro di scuola, ora pensionato, che vive
in Elvebaken presso alla missione cattolica, di cui
sua moglie è proselita (egli però non si è voluto
convertire). Capisce un po’ di tedesco e un po’ d’inglese,
s’interessa a molte questioni d’ordine generale,
ha letto molto, e da lui ho saputo che vi è
una buona descrizione, con considerazioni geologiche,
di Elvebaken, fatta dal De Buch. Mi ha assicurato
di essere di origine lappone pura, e stando
al tipo, potrebbe anche essere, quantunque abbia
barba alle gote. Egli è stato qualche tempo a Throndhjem
in un ospedale di alienati, e dicesi, dà ancora
di quando in quando segni di pazzia. Questo mi faceva
<span class="pagenum" id="Page_92">[92]</span>
pensare che quando si vuol ficcare in un recipiente,
che non è fatto per ciò, troppa roba, qualche
volta il recipiente si spacca!
</p>

<p>
Dei lapponi pescatori (<i>sœlappen</i>) ho visti moltissimi;
ed in essi come in quelli di Kautokeino si
vede l’effetto del miscuglio con altra razza, specialmente
nella statura e nella forza; di quando in
quando, trovi tra essi, anche in uomini alti, un
tipo prettamente mongolico; t’imbatti in alcune ragazze
che, quantunque nella loro faccia si scorga
ancora il tipo lapponoide, hanno forme rotonde, e
vestite all’europea e pulite si possono chiamare belline.
Qualche volta parlano bene norvegese, sono
abbastanza intelligenti ed istruite, al punto di conoscere
che cosa sia l’Italia, e di sapere che vi
crescono gli aranci ed il fico, del cui frutto gl’italiani
sono molto ghiotti.
</p>

<p>
In quanto al tipo dei <i>quäni</i> non ci ho capito nulla.
Se ne domandi alla gente del paese, ti dicono che
riconoscono subito un <i>quäne</i> dalla sua faccia; e ti
descrivono una faccia lapponoide. E difatti di quelle
facce ne trovi fra quelli che si dicono <i>quäne</i>, ma
che io sospetto di esser tutti più o meno imparentati
coi lapponi, sia ora con quelli della costa, sia
anticamente nella loro prima patria, ove da secoli
sono in contatto coi lapponi, poichè ho visto molti
<span class="pagenum" id="Page_93">[93]</span>
<i>quäne</i>, venuti di recente dalla Finlandia, che non
avevano nient’affatto quel tipo.
</p>

<p>
Ieri un norvegese, vedendo una <i>carriola</i> con me,
mi disse: Questo è quello che un vostro compatriotta
chiama un guscio di noce sopra due ruote! Le tue
lettere al <i>Fanfulla</i> sono state tradotte per intero
dal <i>Morgenbladet</i> e riprodotte in molti altri giornali
norvegesi, per cui tutti qua le hanno lette.
</p>

<h3>III</h3>

<p class="indr">
Tromsœ, 25 luglio 1879
</p>

<p>
Ho fatto una visita all’accampamento di Tromsoedalen,
composto di tre <i>gamme</i> (capanne), fatte a
un dipresso come quelle di Ojung ed abitato da più
di trenta lapponi. Era di domenica e in una sola
capanna era riunita la maggior parte della colonia.
Vi entrai: erano una ventina tra adulti, uomini e
donne, bambini d’ogni età; uno poppava, un altro
era cullato nella sua cuna dalla madre. Tutti stavano
accovacciati sopra pietre o rami recisi di betula
e stavano silenziosi, ascoltando il vecchio <i>pater-familias</i>,
che, tenendo un libro in mano, salmeggiava
preghiere lapponiche, accompagnato da due altre
<span class="pagenum" id="Page_94">[94]</span>
voci, una di uomo e l’altra di donna, che leggevano
insieme in un secondo libro. Non si lasciarono
per nulla disturbare dalla nostra presenza. I soli
cani parvero protestare, volgendosi verso di noi con
un sordo grugnito, ma neppur essi si mossero. Si
rimase lì finchè il vecchio ebbe finito di leggere.
Appena egli ebbe deposto il libro, un altro prese
un nuovo libro e si mise alla sua volta a leggere
ad alta voce e abbastanza correntemente. Seppi poi
ch’egli era un predicatore lappone, che girava di
accampamento in accampamento per far udire la
parola del Signore. Tre austriaci, che erano con me,
mi dissero, che udendo leggere in lappone, pareva
loro di sentir parlare ungherese.
</p>

<h3>IV</h3>

<p class="indr">
Bossekop, 2 agosto 1879
</p>

<p>
Ieri dalla mattina alle nove di sera, caccia ai
lapponi (sölappen). Traversato il golfo a remi, remiganti
due donne molto lapponoidi, risalito la
Refsbuttenelv, visitate diverse capanne di torba
della forma di quelle di cui hai visto un modello
nel museo di Tromsœ. Tornato poi lungo la spiaggia,
passando a guado due fiumi larghi, ove sono
<span class="pagenum" id="Page_95">[95]</span>
sparse simili capanne e casette di legno, vicino ad
ognuna pesci attaccati al sole e spine dorsali di
pesci infilzate ad asciugare, ed un puzzo corrispondente.
Sono entrato in quante capanne ho potuto,
ma non sono riuscito a veder un vero <i>sœlappe</i>!
</p>

<p>
Gli uomini erano tutti alla pesca o dormivano
nelle capanne chiuse. Tutti quelli e quelle che ho
visto erano <i>quänen</i> o <i>inquänati</i>. Già credo che nessuno
confessa di essere vero lappone, quando ha
abbandonato la vita nomade. Ho visto un gran miscuglio
di tipi da non ci capir nulla. In due capanne
ho visto due vecchie donne, vere lappone ed
ancora in costume con figlie maritate a norvegesi
o <i>quäni</i> (uno del paese mi diceva ieri che non vi
erano matrimoni misti!!) I <i>quänen</i> stessi hanno
alcuni tipi lapponoidi, ed altri sono belli, grandi
con naso lungo, barba abbondante, ora scuri, <i>molto
più spesso</i> biondi. I loro bambini sono vere bellezze.
I <i>quäni</i> vengono in parte dalla Finlandia russa,
ma in maggior parte dalla Finlandia svedese. Mi
è sembrato che erano più frequenti i tipi lapponoidi
in quelli svedesi, anzi in tutti quelli russi che
ho visto stabiliti qua da una sola generazione non
ho riscontrato un solo di quel tipo. Ho visto donne
della Finlandia russa, alte, belle, a profilo greco,
somiglianti a certe russe che ho viste altrove. Nella
<span class="pagenum" id="Page_96">[96]</span>
Finlandia svedese da tanto tempo vivono a contatto
lapponi e finlandesi, che vi deve essere del miscuglio.
Mi dicono che grado a grado le <i>gammen</i> di
torba sulla spiaggia vanno cedendo il posto a capanne
di legno. Ed invero non si comprende perchè
vi siano ancora di quelle abitazioni preistoriche con
porte meno alte di un metro, ed una sola stanza
abitabile, ove non si può star ritti, ed ove non si
capisce che possa abitare un’intera famiglia, quando
hanno bei boschi di pino, cioè materiale per capanne
di legno. Con una giornata stupenda, un sole da
spaccare il cervello, il salire e scendere per quei
campi lungo il mare, coperti di pini, dai quali i
raggi del sole distillavano deliziosi aromi, faceva
credere di essere in Liguria e non a 70° lat. nord.
Ho preso il pasto meridiano in una di quelle <i>gamme</i>,
pasto composto del pane di qua (un’altra specie che
non conosci e di cui ti auguro di non far la conoscenza)
latte accagliato, formaggio ed acqua: pittoresco
se vuoi, ma non adatto a sostenere le forze. Al ritorno
ero in uno stato molto vicino a quello nel quale
eri ad Ojungen, vicino a quella famosa chiazza di
neve! In compenso ebbi a cena del salmone salato per
ristorar le forze! Aggiungi il sangue sottratto dalle
zanzare e ti potrai immaginare come si sta bene in
compagnia dei lapponi!
</p>

<p>
<span class="pagenum" id="Page_97">[97]</span>
</p>

<h3>V</h3>

<p class="indr">
A bordo di Olaf Trygvason-Badö<br>
6 settembre 1879
</p>

<p>
Come vedi dalla data di questa lettera, anch’io
sono finalmente sul punto di ripassare il Circolo
Artico, e mi ravvicino a tutto vapore alla famiglia,
agli amici. Pure, nonostante il piacere che ne provo,
dicendo addio a Tromsœ mi parve di dire addio ad
un vecchio amico. Quando ci arrivammo insieme
appena sbocciavano le foglie della betula: ora digià
cadono, ingiallite dall’autunno.
</p>

<p>
Ho dunque vissuto un’estate intera della vita di
Finmarkia e vi ho quasi acquistato i diritti di cittadino!
Se vi ho avuto delle ore di scoraggiamento
e di stanchezza, ne riporto anche tanti buoni e piacevoli
ricordi da far dimenticare quelle. E poi già,
colla lontananza le ombre spariscono da sè: quando
avrò messo fra me e la Finmarkia questi cinque giorni
di mare (che col vento e la pioggia di questi giorni
sono un’<i>ombra</i> molto scura) sono sicuro che tutti
i ricordi di quest’estate mi appariranno illuminati
dalla medesima lieta luce.
</p>

<p>
Nel mio ultimo breve soggiorno a Tromsœ ho voluto
vedere più da vicino i lapponi nei loro rapporti
<span class="pagenum" id="Page_98">[98]</span>
colle renne, e per questo sono andato nell’isola
di Qualö, a poche ore di distanza, a chiedere l’ospitalità
ad una famiglia di lapponi che vi ha la sua
<i>gamme</i>. Quando vi arrivai la sera, avevano nello
steccato circa un 500 renne tutte femmine, coi piccini
di quest’anno che sono di già divezzati; le
donne erano occupate a mungerle, mentre gli uomini
le acchiappavano col <i>lasso</i> e le legavano ad un
tronco di betula. È straordinario l’occhio che quella
gente ha per riconoscere le renne. In quel luogo vi
erano otto famiglie di lapponi, e le renne appartenevano
un po’ ad ognuna di queste famiglie. Non
solo gli uomini non gettavano mai il <i>lasso</i> ad un
animale che era già stato munto, ma neppure scambiavano
mai una renna di un altro con una propria.
</p>

<p>
A cena mi diedero della carne di renna fresca
eccellente, del formaggio fresco fatto in mia presenza,
della ricotta e del latte fresco, tutte cose
ottime. Dopo che ebbero fumate parecchie pipe
e chiacchierato fra di loro, si sdraiarono sulle loro
pelli di renna stese per terra intorno al fuoco, ed
io feci come loro. Per il lappone lo spogliarsi per
la notte consiste nel levarsi la cintura; alcuni si
levano anche gli stivali. In mezzo alla notte volli
godere dello spettacolo, che presentava la <i>gamme</i> e
mi alzai cheto cheto per non disturbare nè uomini,
<span class="pagenum" id="Page_99">[99]</span>
nè cani. Una vecchia si era già alzata per fare il
caffè per gli uomini, che dovevano partire nelle prime
ore del mattino per andare coi loro cani a cercare
un’altra mandra di renne e condurla nello steccato.
</p>

<p>
La vecchia aveva gettato sul focolare nuove legna,
che con la loro fiamma rossa illuminarono una
scena molto caratteristica. Dapprima non vidi altro,
guardando per terra, che un <i>pêle-mêle</i> di pelli di
renna buttate là alla rinfusa; ma poco a poco potei
distinguere qualche testa d’uomo, di donna o di
bambino che sbucava fuori, qualche stivale, qualche
piede nudo, qualche muso di cane. Pareva che fossero
stati tutti buttati lì a caso, senza ordine, senza
direzione; impossibile il contarli; fu solamente dopo,
che seppi che eravamo stati quindici <i>cristiani</i> (compreso
io) a dormire in quella <i>gamme</i>, con un numero
corrispondente di cani (delle altre bestie <i>minori</i>
che non dormivano, ma furono molto <i>attive</i>
tutta la notte, sarebbe difficile il valutare il numero,
anche approssimativamente). Sul fuoco brontolava
il bugliolo del caffè ed appesi ai rami di betula inclinati,
che formano la parete della <i>gamme</i>, stavano
appesi gli stomaci di renna pieni di sangue o di
latte, e le graticole di legno sulle quali stavano
asciugando i formaggi freschi. Fuori della <i>gamme</i>
splendeva la luna piena in un cielo limpido, nel
<span class="pagenum" id="Page_100">[100]</span>
quale a tramontana la luce di un sole di pochi
gradi sotto l’orizzonte, si confondeva con quella di
una debole aurora boreale. Queste tre luci fuse insieme
in un dolce ed armonioso chiarore illuminavano
profili arditi di monti nevosi, bracci di fjord, che
s’insinuano non si sa come fino in mezzo alle terre
e la collinetta, sulla quale le quattro <i>gamme</i> che formano
l’accampamento lappone, mandavano ognuna
una colonnetta di fumo nell’aria tranquilla della notte.
</p>

<p>
La mattina ricevei dalle mani della padrona di
casa una tazza di caffè preparata ad uso lappone e
la bevvi in parte per non offendere chi me l’offriva,
in parte per conoscere il lappone anche nella
sua arte culinare; però mi ci volle un grande sforzo
per trangugiarla, e lo capirai facilmente quando ti
avrò detto che oltre al caffè ed al latte di renna
collo zucchero, conteneva un bel pezzo di burro di
renna strutto e diverse fette di cacio salato e stagionato
che mandavano un odore, che secondo le
nostre idee armonizzava molto poco con quello del
caffè. Tutta la mattina i lapponi rimasero nella
<i>gamme</i>, occupati alle loro diverse faccende.
</p>

<p>
Un uomo faceva il burro; una donna faceva bollire
della scorza di salice per conciar le pelli; una
altra stropicciava una pelle di renne con un <i>rabot</i>
per renderla pieghevole; un’altra cuciva le <i>skalle</i>
<span class="pagenum" id="Page_101">[101]</span>
(scarpe); un’altra faceva il filo coi tendini, alcuni
battevano il fieno che serve loro di calze e se lo rimettevano
nelle scarpe, operazione delicata e che
richiede molta abitudine. Mentre erano così occupati
fumavano le loro pipe e chiacchieravano, dicendo
probabilmente anche delle barzellette, poichè
di quando in quando tutta la compagnia dava in
scoppii di riso.
</p>

<p>
Verso mezzogiorno arrivarono le renne e dagli
uomini e dai cani furono cacciate nello steccato.
Questa volta erano quasi tutti maschi, e non meno
numerosi di quelli della vigilia. Vidi come fanno i
segni mediante i quali li riconoscono, tagliando via
dei pezzi dell’orecchio e facendovi diverse incisioni
col coltello, e come li castrano coi denti. Vidi anche
il modo barbaro col quale li ammazzano, ficcando
un coltello nel torace in modo che l’agonia dura
un quarto d’ora.
</p>

<p>
Fra pochi giorni anche questi lapponi ritornano
nell’interno, facendo attraversare il Sund a nuoto
alle loro renne. L’estate prossima troveranno le loro
<i>gamme</i> come le lasciano, e le loro botti di latte mescolato
ad acetosa (miscuglio che ho assaggiato e
trovato pessimo!) che seppelliscono nei paduli ad
una profondità sufficiente perchè non gelino.
</p>

<div class="chapter">
<p>
<span class="pagenum" id="Page_103">[103]</span>
</p>

<h2 id="cap4">CAPITOLO QUARTO</h2>
</div>

<div class="blockquote">
<p>
L’AMBIENTE SCANDINAVO — IL MARE, IL FREDDO E IL SILENZIO — IL
CARATTERE DEGLI SCANDINAVI.
</p>
</div>

<p>
Ogni paese ha il proprio ambiente, e finchè noi
non l’abbiamo respirato e assorbito, sicchè penetri
nelle ultime venuzze del nostro organismo, non possiamo
dire di conoscere la nuova terra, che vogliamo
studiare o descrivere.
</p>

<p>
È una certa quantità e movenza d’aria e di luce,
è un certo tepore di fiati umani, è un particolare
profumo, che emana la terra; son certi colori dominanti
nel cielo o nelle case; son certi suoni che
danno le cose morte e le cose vive, incontrandosi
tra di loro; son certi profili di donna e caratteri
di uomo che si incontrano o si scontrano coi nostri
gusti estetici; son correnti ascose di simpatie o di
antipatie; infine è tutta quanta un’atmosfera fisica
e morale che ci circonda e per i cinque sensi del
<span class="pagenum" id="Page_104">[104]</span>
cervello e per le mille associazioni del nostro passato
ci lega coll’odio o coll’amore al paese, che
percorriamo per la prima volta.
</p>

<p>
L’ambiente scandinavo è dei più caratteristici,
ch’io m’abbia conosciuto nei miei molti e lunghi
viaggi; e se le cose del nostro mondo interiore potessero
fotografarsi, come si fa di quelle che si mettono
dinanzi all’obiettivo della camera oscura, io
sento che ritrarrei fedele e viva l’immagine di quel
mondo polare, perchè me lo sento nel cuore e nel
cervello come cosa mia.
</p>

<p>
Quel mondo è freddo e dovrebbe accapponare i
larghi pori beanti della nostra pelle italiana: quel
paese è deserto e dovrebbe contristare i nostri occhi,
abituati a trovare un villaggio sopra ogni pendice
e una borgata in ogni vetta; quelli uomini
son muti e il nostro orecchio educato alla gaia gazzarra
degli interminabili cicalecci dovrebbe aver sete
colà di parole e di canti; quelle terre sono sepolte
per otto mesi sotto un funebre lenzuolo di ghiacci,
e noi cresciuti all’ombra di lauri sempiterni e fra
le dorate spighe dovremmo avere in orrore quel
suolo di desolazione e di geli. Eppure nulla di tutto
questo: la Scandinavia ha per noi un fascino misterioso,
che ci attrae, che ci innamora, che ci lascia
un lungo ricordo più caro ancora del godimento stesso.
<span class="pagenum" id="Page_105">[105]</span>
L’amor del contrasto, la concentrazione intima, profonda,
misteriosa della vita in piccoli punti separati
da immensi deserti; la festa ciclopica di un’estate,
che non si stanca di un sole di tre mesi; i frastagli
infiniti di una terra, che in mille amplessi s’intreccia
con un mare turbolento; e una grandezza triste
nella natura e un’ingenuità piena di forza e di verginità
negli uomini, son cose tutte nuove per noi
e che sodisfano ad un tratto gusti sani e vergini,
che non avevamo forse sospettato di avere, o appena
presentito nelle giovani ore della vita, quando
il desiderio è una luce indistinta, che indora tutto
ciò che tocca.
</p>

<p>
L’uomo nella Scandinavia sembra sbarcato sulla
terra e pronto a ripigliare il mare, donde è venuto.
Là il mare è tutto, la terra nulla: qui la vita
avara, stenta, breve; là la vita feconda, inesauribile,
sempiterna. Le isole son tante, che appena le
puoi numerare, ma la terra ferma è isola anch’essa
e le coste, non le vie, segnano la strada al viaggiatore.
Suprema voluttà dei signori di Stocolma e
di Cristiania è quella di bordeggiare in un elegante
<i>yacht</i> nei loro <i>fiords</i> e nei loro fiumi; e nel Mar Glaciale
ti incontri ad ogni momento in barche guidate
da braccia di donna. E la pesca è più che mezza
la vita di quella gente, e segue nelle sue vicende
<span class="pagenum" id="Page_106">[106]</span>
capricciose l’alto e il basso della ricchezza nazionale.
Le aringhe, che ora è un secolo, affollavano
le acque di Gotaborg, sparvero a un tratto al principio
di questo; poi a poco a poco ritornarono, finchè
nell’inverno 1878-79 si lasciarono vedere a stormi,
a coorti, a legioni. A questi salti corrispondono
cifre diverse di mortalità, di ricchezza; corrispondono
la prosperità e la miseria di tutto un popolo.
Quando le aringhe si mostrano numerose verso la
fine dell’estate, nei fiordi della Lapponia, la tristezza
è universale, perchè i pescatori sanno per
lunga esperienza, che le aringhe e i merluzzi non
frequentano mai successivamente le stesse acque
nello stesso anno. Quando invece vi son poche aringhe,
si costruiscono nuove barche, si apprestano
lenze e reti e si pregusta la gioia della ricchezza
vicina.
</p>

<p>
Il mare, trasformato nella via maestra di tutti,
rende uomini e donne coraggiosi e robusti; e certe
svenevolezze isteriche delle nostre signore e certe
scrofole dell’animo, comuni a tanti nostri giovani
ingialliti alla ribalta dei teatri o nell’afa dei caffè,
sono impossibili in quel paese, tutto imbevuto del salso
aroma dell’onda. Per una fanciulla norvegiana, andare
da Tromsoe a Bergen, per visitare un’amica o
una parente, è una gita di piacere, e basti gettare
<span class="pagenum" id="Page_107">[107]</span>
uno sguardo sulla carta geografica per misurare la
lunghezza di quella corsa.
</p>

<p>
Quando poi tu sei sbarcato su quel lembo strettissimo
di terra, chiuso per ogni parte dall’Oceano, ti
par sempre di doverti incontrare in belve preistoriche,
che hai sognate in qualche notte insonne della
tua fanciullezza. Temi o speri ad ogni momento di
imbatterti in un rangifero dalle lunghe corna, in un
alce ciclopico, in un orso bianco, o in una frotta
di lupi<a class="tag" id="tag4" href="#note4">[4]</a>. Dove non vi son uomini, la terra dovrebbe
essere in balìa delle fiere.
</p>

<p>
E invece quella terra è in balìa del silenzio, che
forma la nota più caratteristica e, per noi italiani,
più sorprendente di quella bella e cara Scandinavia.
Io non mi sapevo dar pace per quella mutolezza
continua di tutta la natura. Non fragore di tuoni
nel cielo, non frangersi d’onde nel mare, non canti
<span class="pagenum" id="Page_108">[108]</span>
di fanciulle nel campo; non cicale sugli alberi, non
grilli nei prati: muta la terra, muti gli uccelli e i
quadrupedi, muti gli uomini e i fanciulli, muti i
cani e gl’insetti. Tutta quanta la natura sommersa
in un silenzio infinito, in una serena e tranquilla
contemplazione di se stessa. Non dimenticherò mai
la strana impressione di una mia passeggiata in un
bosco di pini, che sta intorno alla stazione di Kopang,
nell’altipiano della Norvegia. La casa d’alloggio
era tutta di legno, a grosso bugnato; sulla
porta due grandi teste cornute di renne e al primo
e unico piano, un terrazzino poetico con sedie di
rami intrecciati di nocciuolo. Nelle spianata, che
stava davanti alla casa, un microscopico palazzino
albergava i colombi, che sul far della sera, silenziosi
accorrevano al loro asilo notturno. Neppur quei
colombi tubavano, ma mordendosi silenziosi coi becchi
si davano l’ultimo bacio, accavallandosi amorosamente
gli uni sugli altri e corruscando con un
muto tremito le loro penne. Più in là abbandonato
il treno sulla ferrovia, senza strider di ferri, nè
grido di uomini. Nella casa di posta tutto taceva.
Escii a passeggio nella foresta di pini, dove non un
uccello cantava, o faceva stormir le foglie; non un
insetto sussurrava. Il silenzio mi affascinava e mi
assorbiva nei misteri della sua impenetrabilità; a
<span class="pagenum" id="Page_109">[109]</span>
un tratto rimarcai, quasi con terrore, che non udiva
neppure il rumore dei miei passi; i cespugli di mirtilli
erano adagiati sul molle cuscino del lichene
rangiferino e anche i miei passi si smorzavano in
quel tappeto molle e soave, che sembrava messo lì
per togliere ogni rumore e non disturbare i sonni
eterni della natura. Ebbi quasi paura di non esser
più vivo, pensai che forse la mia coscienza di sentirmi
vivo, non era che un ricordo di una vita già
spenta e che si andava anch’essa disciogliendo nell’infinito
di quel silenzio; e preso da uno strano
capriccio picchiai col bastone sul tronco d’un albero.
Quel rumore rimase solo e si spense senza
un’eco, senza una risposta di spavento o di sorpresa
d’uomini o d’animali; quel rumore mi sembrò una
profanazione e non lo ripetei più, immergendomi
tutto quanto in quel mistero affascinatore.
</p>

<p>
E se tu pensi, che a quel silenzio si associa per
otto o nove mesi dell’anno anche un altro compagno
più muto che mai, il freddo; potrai indovinare
qual concentrazione di sè in sè debba venire
agli uomini di quelle terre. Fra noi la casa è un
rifugio contro il sole, è un nido per deporvi il nostro
riposo o il nostro amore; ma la vera nostra
casa è l’aperto campo, che ha per soffitta il cielo
azzurro e per pareti le lontane cortine dei monti
<span class="pagenum" id="Page_110">[110]</span>
e dei colli. Per lo scandinavo la casa è il guscio
dell’ostrica, è l’elitra del coleottero, è una seconda
pelle, quasi viva come l’altra, che ci ha tessuto la
mamma, e forse più calda di quella. Togliere la
casa all’uomo del nord è strappare il guscio all’ostrica,
l’elitra all’insetto; è straziare e metterne
a nudo le viscere. E in quelle case, dove si passano
notti che durano mesi, ogni tavola di legno, ogni
libro, ogni porta, ogni gradino di scala e ogni quadro
si imbeve di emanazioni umane, di desiderii e
di ricordi; e la casa vive, palpita, pensa, s’accende e
si agghiaccia insieme all’uomo, che vi dimora. Di qui
un’intimità profonda della famiglia; di qui le lunghe
meditazioni solitarie, che rafforzano la dignità della
coscienza e le interminabili letture, fatte in comune,
che raddoppiano le più care famigliarità del pensiero
e affinano le più celate delicatezze del cuore.
</p>

<p>
In quelle case di Svezia e di Norvegia anche il
giardino entra in casa e ne fa parte, e gli architetti
hanno dovuto raddoppiare le finestre, non tanto
a far più aperte e larghe le vie della luce, quanto
per render possibile la vita ai fiori, che quelle donne
coltivano con arte infinita. Io ho veduto nelle sale
dei signori di Tromsoe, a quasi 70° di lat. nord, le
più belle rose, le più belle margherite del mondo;
perfino <i>cactus</i> fiammanti del tropico.
</p>

<p>
<span class="pagenum" id="Page_111">[111]</span>
</p>

<p>
Marmier vide una signora di Tromsoe piangere di
commozione per un ramo fiorito di <i>lillac</i>, che suo marito
le aveva portato da Cristiania. — Oh Dio mio!
gridava essa, sono sette anni, che non ho veduto
nulla di simile. — Era il ricordo dell’infanzia, il
ricordo di un paese che per lei era più ricco di sole,
più ricco di fiori.
</p>

<p>
Il freddo ha molte altre virtù; il freddo rallenta
ogni atto della vita e rallentando conserva. Uno di
noi vede, e non ha visto ancora che ama ed odia,
adora o disprezza e nel vortice di un incendio subitaneo
s’accende, divampa e si spegne. L’uomo
del nord vede e pensa e poi ripensa ancora, per
poter precisare se sente davvero e come sente. Domani
e posdomani ancora il lento pensiero lo condurrà
ad un lungo travaglio per deliberare e fare.
Intanto le sorprese dei sensi e le intemperanze della
passione riescono impossibili e l’uomo si conserva
più immacolato e più sereno.
</p>

<p>
La lentezza a rispondere, a decidersi, a capire
ci impazienta sulle prime, ma poi ci persuade, che
essa è una quasi virtù. Una volta Marmier s’impazientì
in una casa di posta, per aver aspettato
tre ore il cambio dei cavalli per il suo <i>kärra</i>. Allora
il maestro di posta gli si avvicinò con un’aria
solenne, dicendogli: — Come, signor mio, voi vi lamentate
<span class="pagenum" id="Page_112">[112]</span>
per aver atteso i vostri cavalli tre ore? Si
aspettano qualche volta anche quattro ore.
</p>

<p>
A questa lentezza va però congiunta una grande
tenacità di sentimento. Dopo parecchi anni di assenza
voi potete esser sicuri di ritrovar sulle istesse
labbra lo stesso sorriso di un’amicizia, che non ha
dimenticato. Aggiungete a tutto questo una semplicità
ingenua, un’onestà profonda, una naturalezza
seducentissima, tutte quelle virtù simpatiche, che
poggiano sul fondo d’una sincerità spontanea. Io
non ho veduto mai una barba tinta, una capigliatura
posticcia, io mi son sentito nell’ambiente scandinavo
come trasportato in un mondo antico, come
in un paradiso terrestre, prima del peccato di Eva;
mi son sentito come lavato e purificato delle cento
e una ipocrisie, colle quali ci si tinge, ci si maschera,
ci si traveste ogni giorno, ogni ora della vita.
Io ho trovato in quella terra ghiacciata una società
umana fondata sulla reciproca stima; mentre fra noi
vedo una società, che appoggia le sue leggi, i suoi
costumi sopra una mutua diffidenza, tantochè una
metà dei cittadini è incaricata di vigilar l’altra<a class="tag" id="tag5" href="#note5">[5]</a>.
</p>

<p>
<span class="pagenum" id="Page_113">[113]</span>
</p>

<p>
Nè crediate che io, idealizzando, esageri; no, anche
là vi sono vizii e delitti, anche là si beve a
iosa e si amano le femmine libertine, ma il vizio
è un episodio o una malattia; non è penetrato in
tutte le vene, in tutte le fibre, in tutte le midolle
delle ossa. Là, non ho veduto in ogni via un birro,
e in ogni stazione un carabiniere; là io mi son sentito
libero da quell’inquisizione quotidiana, lenta,
tirannica dell’esattore, del prete o del giudice. Là
ho veduto le ombrelle lasciate sulle vie per non bagnare
le scale. Là ho veduto tutte le notti le botteghe
del gioielliere non chiuse da imposte di legno,
ma solo difese da un fragile vetro, e là ho saputo
che tutta la grande città di Trondhiem non aveva
che otto poliziotti; e anche quelli non escivano mai
dalla caserma, per mancanza di occupazione!
</p>

<p>
Ma sarà dunque vero, che l’uomo non si moralizza,
che quando è tenuto nel ghiaccio, a guisa
della carne, che non si conserva che sotto la neve?
Ma sarà dunque vero, che quello stesso sole, che
accende il nostro sangue agli impeti della passione,
ci infiammi alla bassa lussuria; che quella stessa
luce, che ci abbrucia le carni e ci esalta i nervi,
ci conduca all’ombra dell’ipocrisia, ai tradimenti
e al delitto? Ma sarà dunque inesorabile questa
sentenza, che vuole concessa all’uomo una sola virtù,
<span class="pagenum" id="Page_114">[114]</span>
o quella dell’impeto o quella della tenacità? Non
potremo dunque mai, noi altri figli del cielo azzurro,
aspirare alla luce serena e sempiterna degli astri,
per divampare soltanto nelle eruzioni dei vulcani
o per ardere nelle afe della canicola?
</p>

<p>
L’ardua sentenza ai posteri; noi per ora accontentiamoci
di salutare con amore quella terra vergine
del nord, dove gli uomini son così sinceri, le
donne così serene e la libertà non è scritta soltanto
sulle superbe tavole di bronzo delle nostre leggi;
ma è fusa nel sangue e nelle carni di ogni cittadino
dal re al lappone, e forma la prima luce di
quel cielo inclemente, la prima nobiltà di quella
gente operosa e valente.
</p>

<div class="chapter">
<p>
<span class="pagenum" id="Page_115">[115]</span>
</p>

<h2 id="cap5">CAPITOLO QUINTO</h2>
</div>

<div class="blockquote">
<p>
STORIA NATURALE DEI LAPPONI — LORO NUMERO E LORO NOME — RITRATTO
DEI LAPPONI FATTO DA UN POETA E DA UN PRETE — ABITUDINI
E COSTUMI — LE SLITTE, LE CAPANNE E LA VITA
NOMADE — LORO PSICOLOGIA — LE NOZZE E I FUNERALI — ORGANISMO
SOCIALE ED ECONOMIA POLITICA — LORO INDUSTRIA — ORIGINE
DEI LAPPONI.
</p>
</div>

<p>
Che cosa sono dunque questi lapponi? Qual posto
dobbiamo assegnare nella gerarchia dell’intelligenza
e del sentimento a questi nostri fratelli geografici,
che sono così poco europei e sono così diversi
da noi? Incominciamo dalla parte più facile,
contiamoli: l’aritmetica sarà sempre l’alfabeto della
scienza e la base più sicura per appoggiarvi l’edifizio
delle nostre cognizioni.
</p>

<p>
Frijs e Rèclus sono i due autori più attendibili
per ciò che si riferisce al censimento dei lapponi.
Il dottissimo professore di Cristiania ci dice che
son poco meno di 30,000, sparsi sopra una superficie
<span class="pagenum" id="Page_116">[116]</span>
di 10,000 miglia quadrate norvegiane<a class="tag" id="tag6" href="#note6">[6]</a>. La
Norvegia ne conta 17,178 di sangue puro e 1,900 incrociati;
la Svezia 7,248; la Finlandia 1,200; la
Russia 2,000.
</p>

<p>
La statistica del Rèclus è più recente. Egli ne
calcola il numero a 30,000 così distribuiti:
</p>

<table class="gener">
 <tr>
  <td>Lapponi norvegiani e meticci</td> <td class="num">21,179</td> <td rowspan="2" class="num vcen bl">1875</td>
 </tr>
 <tr>
  <td>Lapponi svedesi</td> <td class="num">6,600</td>
 </tr>
 <tr>
  <td>Lapponi russi e finlandesi</td> <td class="num">2,822</td> <td class="num">1859</td>
 </tr>
</table>

<p>
A questo censimento è necessario contrapporre
quello delle renne, animale così intimamente collegato
al lappone e senza di cui questa varietà del
genere <i>Homo</i> sparirebbe senza dubbio.
</p>

<table class="gener">
 <tr>
  <td colspan="5" class="center">CENSIMENTO DELLE RENNE</td>
 </tr>
 <tr>
  <td colspan="5">&#160;</td>
 </tr>
 <tr>
  <td>Svezia nel 1870</td> <td class="num">220,800</td> <td class="center">cioè</td> <td class="num">165</td> <td class="center">per famiglia</td>
 </tr>
 <tr>
  <td>Norvegia nel 1865</td> <td class="num">101,768</td> <td class="center">»</td> <td class="num">130</td> <td class="center">»</td>
 </tr>
 <tr>
  <td>Finlandia nel 1865</td> <td class="num">40,200</td> <td class="center">»</td> <td class="num">325</td> <td class="center">»</td>
 </tr>
 <tr>
  <td>Russia nel 1859</td> <td class="num">232?</td> <td>&nbsp;</td> <td>&nbsp;</td> <td>&nbsp;</td>
 </tr>
</table>

<p>
Secondo Rèclus i lapponi, invece di scomparire,
crescerebbero di numero, specialmente in Norvegia.
Secondo le liste di imposizione fatte nel 1567,
<span class="pagenum" id="Page_117">[117]</span>
nel 1799 e nel 1815, i nomadi sarebbero triplicati
in tre secoli, e nella sola Norvegia settuplicati.
</p>

<p>
Von Buch dà per il 1799 queste cifre:
</p>

<table class="gener">
 <tr>
  <td>Svezia e Finlandia</td> <td class="num">5,118</td>
 </tr>
 <tr>
  <td>Norvegia</td> <td class="num">3,000</td>
 </tr>
 <tr>
  <td>Russia</td> <td class="num">1,000</td>
 </tr>
 <tr>
  <td>&#160;</td> <td class="num bt">9,118</td>
 </tr>
</table>

<p>
Ma ognuno sarà del mio parere, che quando si
rimonta a statistiche così antiche, le cifre non sono
che pie intenzioni di un’esattezza impossibile, specialmente
quando si tratta di un popolo nomade.
</p>

<p>
Ed ora che son contati, battezziamoli: anche nella
storia naturale è questo il primo sacramento che
si deve imporre ad ogni creatura viva. I lapponi
chiamano se stessi col nome di <i>salme</i> o <i>same</i> (plurale
<i>samek</i>). Il nome con cui noi li chiamiamo fu dato
loro dai finlandesi, che li dicevano <i>lappalainen</i>
(plurale <i>lappalaiset</i>). Questa parola deriva probabilmente
dal finlandese <i>lappaa</i>, che vuol dire <i>avanti
e indietro</i> (dalle loro abitudini vagabonde). I norvegiani,
e più specialmente quelli del nord, li chiamano
col nome di <i>finner</i>, battesimo falso, nato dalla
confusione di due razze diverse, benchè strette fra
loro con vincoli di remota parentela.
</p>

<p>
I lapponi si distinguono in <i>fieldlappen</i> o lapponi
di campo e <i>fisklappen</i> o lapponi pescatori. Questi,
<span class="pagenum" id="Page_118">[118]</span>
che in lingua lappone si dicono <i>jaure-kadde-sameh</i>,
costituiscono tutto quanto il gruppo che si trova in
Russia, mentre nella Svezia non son che pochi e
per lo più costituiti da nomadi impoveriti, che,
avendo perduto le loro renne, hanno cercato nel
mare il pane, che negava loro la terra. Alcuni autori
distinguono anche i lapponi in <i>nomadi</i> e <i>fissi</i>,
ma è una classificazione arbitraria e molto artificiale,
dacchè nomadi sempre per natura e per antiche
tradizioni, possono per eccezione fissarsi per
alcuni anni in un porto, per ritornare poi alla vita
vagabonda, appena il terreno non dia sufficiente pascolo
alle loro renne.
</p>

<p>
Anche le divisioni geografiche, benchè traggano
seco differenze di dialetto, non mutano però essenzialmente
la pronuncia e il carattere dei lapponi,
che possono essere studiati tutti insieme, come
uno dei gruppi più naturali e più omogenei della
grande famiglia umana. E diciamo <i>omogenei</i>, perchè
l’incrociamento dei lapponi coi finni è un fatto raro;
rarissimo quello cogli scandinavi.
</p>

<p>
Ed ora che li abbiamo contati e battezzati, guardiamoli
in faccia per vedere quanta parte di essi
sia in noi e quanta parte di noi si ravvisi in essi.
</p>

<p>
Heine ce n’ha dato un ritratto umoristico in alcuni
versi famosi, dove però l’umorismo si associa
<span class="pagenum" id="Page_119">[119]</span>
al tratto sicuro dell’uomo di genio. Spesso la caricatura
è più rassomigliante che il ritratto.
</p>

<div class="poem"><div class="stanza">
<p class="i01">In Lappland sind schmutzige Leute,</p>
<p class="i01">Plattköpfig, breitmaulig und klein,</p>
<p class="i01">Sie kauern um’s Feuer und backen</p>
<p class="i01">Sich Fische und quäcken und schrei’n.</p>
</div></div>

<p>
Un altro ritratto a stile linneano ci fu dato dal
Knud Leem, ma non vale quello dell’Heine: <i>Vultum
habent fusci et luridi coloris, capillos curtos,
latum os, genas cavas, menta longa, oculos lippos</i>. Qui
si vede, che il prete studiava assai meglio l’anima che
il corpo e non sapeva vedere che le guance erano
sporgenti, che il mento era piccino e che la pelle era
sudicia e non <i>fosca</i>. Il poeta ha saputo vedere molto
meglio che il prete, ma è naturalissimo. Se il poeta
non avesse lo spirito acuto e profondo dell’osservatore,
mancherebbe la corda più potente alla
sua lira.
</p>

<p>
L’impressione prima, che ci fa un lappone, è
quella di una creatura umana povera, modesta, che
chiede scusa ai forti di trovarsi in questo mondo,
di cui domanda d’occupare il menomo posto possibile.
È tanto piccino il poveretto, è così poco agile
nel suo inviluppo di pelliccia, ha così poche pretensioni
a tutti gli <i>excelsior</i> della nostra vita europea,
che noi proviamo per lui quella simpatia
<span class="pagenum" id="Page_120">[120]</span>
piena di compassione e di benevolenza, che ci ispira
ogni uomo che non desta in noi nè invidia nè ira.
Infatti tutti i viaggiatori hanno sempre parlato con
molta simpatia dei poveri lapponi e alcuni si spinsero
fino al lirismo del sentimento, che falsa la
verità; e lo vedremo più innanzi, parlando del carattere
morale di questi nostri terzi cugini della
grande famiglia europea. Rèclus, che è forse l’ultimo
scrittore che ci abbia parlato dei lapponi, ne
fa davvero un ritratto troppo lusinghiero, seguendo
il Van Düben. Dice, che la loro fronte è nobile e
più grande di quella degli scandinavi e aggiunge:
<i>La bouche est souriante, l’éclair du regard vif et
bienveillant, le front élevé est d’une veritable noblesse</i>.
</p>

<p>
Questa è una vera adulazione, ma si avvicina
assai più al vero che lo sprezzo e la ripugnanza,
che hanno quasi tutti i norvegiani per i loro poveri
vicini di stirpe mongolica. Sono espressioni comuni:
<i>ne faccio caso come di un lappone. — Un
lappone non vale più di un cane</i>. È il Von Buch, che
ha raccolto questi insulti, che oggi si ripetono forse
meno spesso, forse perchè i lapponi si ubriacano
meno di una volta. In ogni modo è sempre assai
diverso il punto di prospettiva, da cui un popolo
inferiore è veduto da un viaggiatore e dai vicini
di casa. Il viaggiatore è quasi sempre di buon umore
<span class="pagenum" id="Page_121">[121]</span>
e disposto all’ottimismo e colora quindi con tinte
rosee tutti gli oggetti che vede e che riproduce nei
suoi libri; quando invece una razza superiore ha
nelle sue costole uomini molto inferiori, che non
può nè educare, nè uccidere, si sente poco disposta
ad essere indulgente. Se voi andate in Norvegia e
parlate con i prefetti delle provincie, occupate anche
da lapponi, non vi siete ancora seduti, che
avete subito a udire le lamentazioni dello scandinavo
contro il same: — <i>Son sudici, son furbi, colle
loro renne ci invadono i campi; non se ne può far
nulla, essi sono il flagello della mia provincia</i>. Hanno
in parte ragione, ma dimenticano ancora che il nord
della penisola non saprebbe dar nè pane nè salute
alle razze scandinave e che queste dovrebbero nell’inverno
far senza dei ghiotti bocconi della carne
di renne, se quei poveri <i>same</i> sparissero dall’oggi
al domani dalla faccia della terra.
</p>

<p>
I lapponi sono fra gli uomini più bassi della terra.
Dalk trovò la statura media dei lapponi pastori di
metri 1,60; secondo Van Düben e Humboldt sarebbe
invece di 1,50. Ecker trovava queste misure:
</p>

<table class="gener">
 <tr>
  <td>Nilla ♂</td> <td class="center">d’anni</td> <td class="num">20</td> <td class="center">metri</td> <td class="num">1,53</td>
 </tr>
 <tr>
  <td>Puches ♂</td> <td class="center">»</td> <td class="num">17</td> <td class="center">»</td> <td class="num">1,37</td>
 </tr>
 <tr>
  <td>Kaisa ♀</td> <td class="center">»</td> <td class="num">24</td> <td class="center">»</td> <td class="num">1,42</td>
 </tr>
 <tr>
  <td>Ippa ♀</td> <td class="center">»</td> <td class="num">20</td> <td class="center">»</td> <td class="num">1,44</td>
 </tr>
</table>

<p>
<span class="pagenum" id="Page_122">[122]</span>
</p>

<p>
Le misure prese da Sommier e da me darebbero
i seguenti risultati:
</p>

<table class="gener">
 <tr>
  <td>Statura med. di 59 uom.</td> <td class="center">Met.</td> <td class="num">1,52</td> <td>Mass.</td> <td class="num">1,70</td> <td>Min.</td> <td class="num">1,32</td>
 </tr>
 <tr>
  <td>Stature med. di 22 donne</td> <td class="center">»</td> <td class="num">1,45</td> <td>Mass.</td> <td class="num">1,60</td> <td>Min.</td> <td class="num">1,27</td>
 </tr>
</table>

<p>
In questi calcoli furono escluse tutte le persone
aventi meno di venti anni.
</p>

<p>
Il lappone non ha di certo l’aspetto d’uomo atletico,
ed è più spesso asciutto che grasso; posso anzi
dire di non averne mai veduto uno solo, che meritasse
questo aggettivo. I bambini, come avviene
in pressochè tutte le razze umane, sono paffutelli
ed anche grassocci, ma coll’età diventano magri.
</p>

<p>
Il Knud Leem li dice <i>magni roboris</i>, benchè piccoli,
e cita come una prova della loro robustezza
il fatto di una donna, che cinque giorni dopo aver
partorito, faceva nell’inverno un lungo viaggio a
piedi attraverso monti nevosi per essere purificata
nella chiesa. Questa è invece una prova di resistenza
al freddo e null’altro. Tutti i lapponi veduti
da me e da Sommier furono sottoposti all’esperimento
del dinamometro e diedero cifre generalmente più
basse assai della nostra media.
</p>

<p>
Quando sono vestiti delle loro pelliccie e sembrano
fagotti ambulanti, nessuno li crederebbe agili,
ma invece lo sono per gli esercizi ai quali li costringe
<span class="pagenum" id="Page_123">[123]</span>
la loro vita polare. Sui loro pattini sembrano
volare e il Knud li descrive con parole poetiche:
<i>Et tanta feruntur pernicitate, ut venti circa
aurea strideant, crinesgue surrigant</i>. Per il buon
parroco norvegiano è prova di grande agilità il potersi
sedere piegati in due coi talloni sotto le natiche,
e di questa virtù è anche da farsi parte
meritoria all’olio di pesce con cui si ungono continuamente(!).
È questo stesso olio, di cui sono imbevuti
anche i loro abiti, che li rende fetidi anzi
che no: <i>Eundem foetorem non aliunde quam ex vestibus
hujus gentis perpetuo in tuguriis fumo et oleo
ex pinguedine piscium expresso, imbutis et perunctis,
provenire</i>.
</p>

<p>
I lapponi sono tra gli uomini meno pelosi. Gli
uomini hanno poca barba e spesso ne mancano affatto
alle gote, non avendone che al labbro superiore
e al mento. Ne abbiamo veduti senza peli alle
ascelle ed un uomo robusto fotografato da noi nudo
non aveva peli al pube. Alcune donne, nelle quali
con grande stento si potè esplorare le ascelle, le
avevano pelose; ma fu assolutamente impossibile
esplorare regioni più basse. Questo esame ci permise
di riscontrare mammelle floscie e pendenti in donne
giovani e che dicevano di non aver mai partorito,
fatto singolare in gente, che vive in clima così rigido.
</p>

<p>
<span class="pagenum" id="Page_124">[124]</span>
</p>

<p>
Hanno molti capelli e le donne sempre più lunghi
che gli uomini; non mai ricciuti, ma neppure rigidi
e grossi come li presentano molte razze mongoliche
e americane. I colori più rari sono il biondo
chiaro e il nero intenso. Fra i lapponi svedesi fotografati
da noi a Tromsoe, uno solo aveva i capelli
veramente neri e il biondo chiaro non fu veduto
che a Ojung e qualche altra rara volta. La
tinta più generale è il castagno, che oscilla dal
chiaro all’oscuro, presentando talvolta anche una
bella tinta fulva. Non abbiamo mai veduto capelli
albini o rossi. Incanutiscono più tardi di noi e anche
la calvizie è assai rara e per lo più parziale. I capelli
lapponi conoscono ben di raro il pettine e la
loro acconciatura si potrebbe chiamare scapigliata
o arruffata. Anche le donne si accontentano spesso
di raccogliere i loro capelli in un fascio, legandoli
sul vertice del capo; le più civili fanno treccie molto
semplici, che spesso dimenticano per giorni e settimane.
</p>

<p>
I lapponi hanno la pelle bianco-bruna e molti
fra di essi, quando fossero ben lavati, sarebbero
più bianchi di un italiano.
</p>

<p>
La fronte del lappone è bella, ampia, alta e tale
da fare singolare contrasto con altri lineamenti
proprii di razze inferiori.
</p>

<p>
<span class="pagenum" id="Page_125">[125]</span>
</p>

<p>
Gli occhi per lo più grigi o d’un azzurro chiaro,
non di raro però anche castagni. Sono piccoli, con
poche ciglia e spesso lagrimosi ed anche cisposi, ciò
che si deve al viver sempre tra il fumo e il baglior
delle nevi. Il Leem racconta, che nell’inverno al
ritorno dalla caccia rimangono ciechi per varii giorni.
Eppure non sogliono portar occhiali per difendersi
dalla bianchezza delle nevi, come fanno altri popoli
circumpolari. Alcuni di essi mi dissero di averli
gettati via, perchè indebolivan loro gli occhi, che
devono invece fortificarsi contro il riflesso bianchissimo
dello nevi e del ghiaccio<a class="tag" id="tag7" href="#note7">[7]</a>.
</p>

<p>
Il naso è in quasi tutti i lapponi di una stessa
forma e può dirsi uno dei caratteri più salienti della
loro razza; è corto, appiattito, larghissimo alla base
e con una punta piccina, talvolta rivolta anche all’insù.
La bocca è grande, con labbra sottili e denti
stupendi; sia per la loro regolarità, quanto per la
loro bianchezza e resistenza. Anche i ciukci avrebbero
queste preziose prerogative e lo stesso si afferma
anche di altre genti iperboree, per cui si potrebbe
<span class="pagenum" id="Page_126">[126]</span>
sospettare, che la bellezza dei denti fosse in
essi conservata dall’atmosfera fumosa delle loro capanne
e dall’azione del freddo.
</p>

<p>
La faccia è sempre larghissima, ma questa larghezza
diminuisce rapidamente verso il mento, che
termina quasi a punta, essendo il mascellare inferiore
piccolo e delicato. È questo che dà alla faccia
d’un lappone il carattere tipico del mongolo, che
talvolta trovasi evidente come nelle razze più turaniche
del nord dell’Asia orientale, mentre per
gradazioni infinite può svanire tanto da dare alla
fisonomia il carattere ariano. È difficile dire se ciò
si debba alla mischianza di altro sangue o alle variazioni
individuali, delle quali è suscettibile ogni
uomo nato sotto il sole.
</p>

<p>
Le mani e i piedi sono piccoli, come la piccolezza
del corpo lo esige e il dito indice della mano è sempre
più corto dell’anulare, talvolta in modo veramente
rimarchevole. Quest’osservazione, che fu fatta per
la prima volta da noi darebbe ragione all’Ecker<a class="tag" id="tag8" href="#note8">[8]</a>
che in questo fatto trovava un carattere proprio delle
<span class="pagenum" id="Page_127">[127]</span>
razze inferiori, e che le ravvicina alle scimmie antropomorfe.
</p>

<p>
I lapponi son gente longeva e sana. Il mio compagno
di viaggio ne vide parecchi ottuagenarii e
anche nonagenarii. Non hanno malattie speciali e
il Leem dice di non averli mai veduti nello spazio
di dieci anni malati di dissenteria, di lebbra o di
febbri maligne (febbri tifoidee?). Pare che soffrano
rarissime volte di tisi, spesso di cefalea, ma è assai
difficile raccogliere notizie positive sulla loro patologia,
perchè si curano da sè e ben di raro ricorrono
ai nostri ospedali. Dicesi che sieno loro rimedii
popolari i rivellenti e l’assa fetida. Curano molti
mali interni, bevendo sangue caldo di foca o di renna.
Curano il leucoma, mettendo nell’occhio un pidocchio,
e il mal di denti, fregandoli con un legno
tolto da un albero colpito dal fulmine. Adoperano
il filo tolto dai tendini del renne per legare le membra
rotte o lussate, ma le donne devono prenderlo
da un animale femmina e i maschi da un maschio.
Il grasso d’orso era rimedio sovrano contro i reumi,
ma anche in questo caso uomo e donna dovevano
servirsi dell’adipe tolto dall’animale dello stesso
sesso.
</p>

<p>
Qualche rara volta entrò in essi il vaiuolo e ne
fece strage.
</p>

<p>
<span class="pagenum" id="Page_128">[128]</span>
</p>

<p>
I lapponi non son brutti, e le fanciulle nel sorriso
della loro primavera possono talvolta dirsi anche
belle.
</p>

<p>
Il concetto, che ho potuto formarmi della loro
fisiologia generale, non può dare appoggio alla opinione
del Virchow, che vorrebbe fare dei lapponi
una razza patologica. È una razza piccola, meschina,
ma adatta all’ambiente che li circonda. Tanto varrebbe
dire che la <i>betula nana</i> è una specie patologica.
Del resto non insisto nel combattere il mio
illustre amico di Berlino, non avendo mai creduto
che le frontiere fra la fisiologia e la patologia esistano
davvero nella natura; sono confini segnati
dalla nostra matita nei nostri libri e nulla più.
</p>

<p>
L’alimentazione del lappone è quasi esclusivamente
animale: carne, latte e cacio presso i nomadi;
pesce presso i pescatori.
</p>

<p>
Nell’inverno mangiano sempre carne fresca di
renna, cotta nell’acqua o bollita prima e poi tuffata
nel grasso strutto. Il Leem dice: <i>Crudis carnibus
lappones vesci a non nemine quidem relatum
est, sed invita veritate</i>. Io però ho veduto dare ai
bambini carne cruda, ma salata. Non mangiano mai
il polmone delle renne, ma lo danno ai cani. Mangiano
poi intestini, visceri ed ogni cosa, mostrandosi
ghiottissimi del midollo delle ossa. Il Leem
<span class="pagenum" id="Page_129">[129]</span>
descrive a questo proposito una scena che ha un
colorito preistorico: <i>Dum hoc agit, humi sedet et super
corium rangiferinum, quod in gremio expansum
habet, ossa malleo confringit, confractaque elixanda
curat, donec, quidquid pinguedinis in illis residuum
fuerit, extractum sit</i>. Non possono mangiare la carne
di porco, ma mangiano bensì l’orso, le pernici ed
altra selvaggina.
</p>

<p>
Io ho veduto salciccie e pasticci fatti di latte e
sangue di renne, ma erano cibi talmente ripugnanti,
che, ad onta del mio largo eclettismo gastronomico,
non osai assaggiarne. Sommier li vide mangiare un
budino fatto di cervello, sangue e farina. I pescatori
usano spesso un loro manicaretto di acqua, sego
e farina. Ne mangiano un altro, detto <i>vuorra-maelle</i>,
fatto di acqua, sangue, sego contuso e farina.
</p>

<p>
Il renne non dà latte nell’inverno, perchè partorisce
nel maggio; e non si può mungere le renne
che dalla fine di giugno alla fine d’ottobre; ma il
lappone ha sempre del latte in casa, perchè lo conserva
gelato per molti mesi. Quando i nomadi devono
lasciare sul finir dell’estate la costa norvegiana
per portarsi all’interno, seppelliscono in vasi
di terra il latte di renne ad una grande profondità
e lo ritrovano l’anno dopo, come si trattasse di vino
conservato in una cantina. Il latte gelato si fonde
<span class="pagenum" id="Page_130">[130]</span>
al fuoco e mentre si fonde, si leva col cucchiaio la
parte liquida che galleggia. Quando il lappone è
satollo, si riporta al freddo il prezioso liquore, che
si rapprende di nuovo e si conserva per un altro
pasto. Il latte congelato si considera come ghiottissimo
e si conserva in vasi di betula. È la prima
cosa che si offre al curato o all’ospite, che si vuol
onorare. Quest’uso ci fa ricordare i ciukci, i quali
nelle loro capanne tengono appeso il latte gelato e
lo succhiano uno dopo l’altro, quasi bambini che
poppassero.
</p>

<p>
Il latte si fa coagulare col <i>Rumex acetosa</i> o
coll’<i>Empetrum nigrum</i>. Colle bacche di questo arboscello
si fa anche un pasticcio di latte e empetro,
che si conserva gelato in uno stomaco ben ripulito
di renna. Quando si vuol mangiare, si fa fondere
al fuoco o si tagliano insieme le bacche del frutto,
il latte e le pareti del ventricolo.
</p>

<p>
Il formaggio di renne è per i nostri palati esigenti
un pessimo cibo. È così grasso, che brucia
come una candela. I lapponi lo mangiano com’è, o
cotto nell’acqua, o arrostito sul fuoco. I lapponi pescatori
fanno anche un ottimo burro colla crema
delle vacche, delle pecore o delle capre.
</p>

<p>
Il pane è usato ben di raro dai lapponi, ed anzi
il Knud Leem dice di non averlo veduto mangiare
<span class="pagenum" id="Page_131">[131]</span>
neppure coi cibi più grassi. Oggi però per eccezione
essi mangiano un pane ributtante fatto d’orzo e
segale con moltissima crusca. Tutti i viaggiatori
parlano di pane di scorza d’albero, mangiato non
solo dai lapponi, ma anche dai norvegiani, ma si
fabbrica invece ben di raro. Si sospende in questo
caso alla capanna la parte più interna della scorza
del pino, poi si fa seccare al forno, si polverizza
e si mescola con paglia sminuzzata, con avanzi di
spighe e con alcuni licheni e se ne impastano dei
pani della grossezza di un dito.
</p>

<p>
È un alimento amaro, astringente e ripugnante.
Quando i norvegiani se ne alimentano per una gran
parte dell’inverno, si sentono poi in primavera deboli,
affranti e soffrono di dolori al petto. Anche
la sola scorza interna del pino si conserva nelle
capanne come arma di riserva per i giorni di più
crudele carestia. Allora la raschiano e la mangian
cotta nell’acqua, a guisa di pappa.
</p>

<p>
In quei paesi sterili e poverissimi anche gli animali
devono essere sottoposti talvolta a diete singolari.
Così Von Buch dice di aver veduto dare a
Roeros alle vacche, ai cavalli e ad altri animali
domestici gli escrementi del cavallo, che talvolta
si facevano anche bollire e si mischiavano con un
po’ di farina.
</p>

<p>
<span class="pagenum" id="Page_132">[132]</span>
</p>

<p>
Anche i poveri frutti della flora polare sono mangiati
dai lapponi, che li usan freschi o li conservano
gelosamente per l’inverno: frutti del <i>Rubus
chamemorus</i> e del <i>R. arcticus</i>, frutti di <i>Empetrum</i>
e di varie specie di <i>Vaccinium</i>; tutto mangiano, dalle
bacche più astringenti alle più amare e alle meno
nutritive. Aveva ben ragione quella fanciulla lappone,
che era levatrice e sapiente, di dire con immensa
invidia all’amico Sommier: <i>Ah voi siete
dunque del fortunato paese, dove crescono l’arancio
e il fico!</i>
</p>

<p>
Non sarà inopportuno confrontare l’alimentazione
dei lapponi con quella degli esquimesi. Questi si
nutrono specialmente di cibi animali e più particolarmente
di foche, di balene, di mammiferi terrestri
e di grasso di morsa. Questo si mangia crudo
e si dà come una fina ghiottoneria ai bambini. Quello
delle morse non è dispiacevole e rassomiglia molto
al formaggio, quello delle balene ha invece un sapore
di rancido. È indifferente per gli esquimesi
se la carne sia fresca o semiputrida, cotta o cruda.
Le carni degli animali selvaggi, anche se cotte, sono
sempre condite con una salsa d’olio di pesce. Questo
si prende anche coi frutti di cui si cibano. Il
pesce si mangia quasi sempre crudo o seccato al
sole o conservato nel suolo ghiacciato. I cibi vegetali
<span class="pagenum" id="Page_133">[133]</span>
sono molto scarsi e si riducono alle foglie
crude e acidule del <i>Rumex domesticus</i> e alle radici
del <i>ma-shu</i> (<i>Polygonum bistorta</i>), che arrostite sulla
cenere rammentan la patata. Per l’inverno si fa
grande provvista dei frutti gelati dell’<i>Empetrum
nigrum</i>, del <i>Rubus acaulis</i>, del <i>R. chamaemorus</i>, del
<i>Vaccinium uliginosum</i>, del <i>V. vitis-idaea</i>, del <i>V. oxycoccus</i>,
del <i>Cornus suecica</i> e dell’<i>Arbutus alpinus</i><a class="tag" id="tag9" href="#note9">[9]</a>.
</p>

<p>
Anche l’acqua per i poveri Lapponi è ghiacciata
o torbosa e scarsa. Nel primo caso fanno cuocere
il ghiaccio per renderlo potabile, nel secondo la
sorbiscono dalle pozze sottili con un osso forato o
una cannuccia.
</p>

<p>
Sono delizie della povera cucina polare il caffè
e il tabacco. Avete già veduto come preparano il
primo; usano del secondo, fumandolo nella pipa o
ciccandolo. La pipa è sempre nella bocca d’ogni
lappone di ambo i sessi e d’ogni età e ciò impedisce
loro di essere più spesso ciccatori. Quando
il tabacco è scarso, si mettono in giro seduti per
terra e da una sola pipa passata in giro fumano
tutti. Quando manca del tutto la divina nicoziana
masticano perfino i vasi di legno o le boccie che
<span class="pagenum" id="Page_134">[134]</span>
lo hanno contenuto. Si assicura anche che ciccando
sputano nella palma della mano e tiran su per le narici
quel succo prezioso, onde nulla vada perduto del
loro divino narcotico. Aveva dunque ragione il mio
Sommier di dirmi, che i lapponi hanno tre Dei:
il fuoco, il caffè e il tabacco. Per me è fuor di dubbio
che l’abuso del caffè e del tabacco contribuisca
assai a dare ai lapponi un nervosismo singolare,
che tanto spesso li porta alla allucinazione e a tutti
i più strani isterismi della fantasia; ma quei poveri
uomini come potrebbero tollerare la loro vita
polare senza quei due alimenti nervosi?
</p>

<p>
I lapponi hanno tutti i caratteri più salienti dei
popoli bassi. Spensierati, inerti, o per eccezione,
affaccendati; capricciosi e in tutto simili ai nostri
fanciulli. Sono i figli di una terra fra le più sterili
della terra, coperta dai ghiacci per tanti mesi dell’anno,
e nulla hanno fatto per tentar di corregger
la terra e renderla più feconda. L’ambiente li domina,
non essi l’ambiente. Senza il renne cesserebbero
di esistere o si trasformerebbero (se pur fosse
possibile) con costumi o indole affatto diversi. D’inverno
è notte eterna ed essi dormono lunghissimamente:
nell’estate il sole brilla sempiterno sull’orizzonte
ed essi dormono poco o nulla. Quando Forbes
si meravigliava di veder lavorare a Bosekop anche
<span class="pagenum" id="Page_135">[135]</span>
di notte e di veder la gente dormir pochissimo e
irregolarmente, gli si rispondeva: <i>abbiamo tempo
abbastanza per dormire nell’inverno</i>. Io però li ho
veduti anche nell’estate dormicchiare di giorno e
di notte. Quando non hanno altro a fare di meglio,
si sdraiano lì per lì sopra il suolo, nel canto di
una via, sopra un mucchio di pietre o di tavole,
e lì ammonticchiati gli uni accanto agli altri sembrano
fagotti di pellicce e di panni sudici.
</p>

<p>
Il vestito, la casa e la slitta del lappone dicono
gran parte della sua vita.
</p>

<p>
Se volete fare uno studio accurato del vestiario
dei lapponi, leggete il capitolo IV dell’opera del
Knud Leem, già tante volte citata, e che è uno dei
migliori. Dopo più di un secolo quella brava gente
si veste ancora nello stesso modo, senza sacrificare
alla capricciosa Dea della moda. Hanno sempre i
loro calzoni di pelle di renna, la loro grande casacca
di pelliccia di renna, le loro scarpe di pelliccia
di renna, e i loro svariati berretti. Pare soltanto
che nel secolo scorso portassero più spesso il
<i>kersey</i> o berretto in forma di pan di zucchero. Le
donne si distinguono dagli uomini quasi unicamente
per la copertura del capo, che ora è una cuffia, ora
un elmo di legno coperto di stoffe dai vivi colori.
La camicia, le calze, tutto ciò che è bisogno urgente
<span class="pagenum" id="Page_136">[136]</span>
di pulizia per tutti noi, brilla per la sua assenza
e non so davvero capire come l’abitudine
possa render loro sopportabili quelle ruvide pelliccie,
che d’estate portano col pelo infuori e nell’inverno
col pelo in dentro. In questa stagione al di
sopra della prima casacca pelosa ne portano una
seconda col pelo all’esterno e aggiungono spesso
un terzo vestimento di panno. Per i più ricchi o i
<i>lyons</i> questo vestito si sostituisce nella stagione
calda alle pelliccie. Non portano mai quel soprabito
di pelle d’intestino di foca o di balena, che
in altre razze iperboree impedisce che la neve si
appiccichi al pelo e formi una irta crosta di ghiacciuoli.
</p>

<p>
La calzatura è la parte più originale e civettuola
del vestito lappone. Sono scarpe di pelle di
renna col pelo all’infuori, che si fermano con lunghi
lacciuoli di lana intrecciati sopra il calzone di
pelle e sono imbottite di morbido fieno, che chiamano
<i>sueinek</i> e i norvegiani dicono <i>sene, senne, sennegraes</i>
o <i>lap-renne</i> o <i>komagraes</i>. I lapponi svedesi
lo chiamano invece col nome di <i>kappnocksuini</i>, e
gli svedesi <i>lapsko-graes</i>. È il <i>Carex vesicaria</i> di
Linneo. I lapponi portano spesso sopra di sè anche
un’altra specie di odorosissimo fieno (l’<i>Anthoxantum
odoratum</i>) che nascondono nel petto e sotto le ascelle
<span class="pagenum" id="Page_137">[137]</span>
per profumarsi. È questa davvero una leccornia epicurea,
che non si crederebbe trovare in un popolo
di gusti così semplici e selvaggi.
</p>

<p>
La casa si distingue in quella d’inverno e in
quella d’estate. Avete già veduto nella gita a Ojung
come sia fatta la prima, ma vi descriverò meglio
la povera porta di quella capanna collo stile pittoresco
del Leem:
</p>

<p>
<i>Janua tentorio ex tegillo laneo, in formam pyramidis
secti conficitur, cujus pars interior tendiculis,
qualibus fumatus salmo distendi solet, dispanditur.
Hujusmodi tendiculis, quos zangak appellant lappones,
si careret tegillum, vicem januae praestare nequiret.
Ad utrumque ostii latus tenuis pertica birshiamas
lapponice dicta, postium suppletura defectum
erigitur. Vento increbrescente, janua, quae superne
tantum, et quidem e solo loco, suspensa est, alberi
perticarum alligatur, ita ut ad illud latus, cui ventus
instat, prorsus occlusa sit, quod ni factum fuerit,
perflante vento turbaretur in foco ignes, sufflaminatusque
fumus totum tentorium compleret</i><a class="tag" id="tag10" href="#note10">[10]</a>.
</p>

<p>
Quando un lappone in un viaggio marittimo deve
sbarcare sovra una costa deserta, con tre remi e
un pezzo di stoffa si improvvisa una capanna. E
<span class="pagenum" id="Page_138">[138]</span>
poco diverso da questa è la tenda d’estate fatta di
tela e rami d’albero.
</p>

<p>
La capanna dei lapponi pescatori non ha forse
di diverso che un <i>umbraculum</i> sul tetto, che si
cambia di posizione per difendere l’interno dalle
correnti del vento. Questi lapponi di mare, prima
di coricarsi, spengono ogni traccia di fuoco, gli altri
non lo fanno, lasciando invece spengere il fuoco da
sè e accontentandosi della luce morente del focolare.
I pescatori vogliono invece la luce continua
di una lampada, che si improvvisa con una conchiglia,
dello stoppino di alghe, e dell’olio di
pesce.
</p>

<p>
Ogni capanna fissa di lapponi ha un’appendice,
che dicesi <i>loaavve</i>, e che è un graticcio di tronchi
e rami d’albero, ai quali appendono le corna delle
renne, e i loro utensili più rozzi e le loro slitte.
È in tutto e per tutto la <i>ramada</i> degli argentini.
</p>

<p>
La <i>gedge-borra</i> è una cantina o buca sotterranea,
dove nell’eterno gelo del suolo profondo conservano
le carni e il latte delle loro renne.
</p>

<p>
Nelle capanne del lappone il mobilio è proprio
ridotto al minimo possibile: non sedie, non tavole
(<i>nullae sellae, mensae nullae</i>, dice il Leem), ma
pelliccie distese sopra rami di betula. Quello è il
loro letto e la loro copertura, dove entrano vestiti.
<span class="pagenum" id="Page_139">[139]</span>
Anche i ciukci hanno il loro letto fatto di uno
spesso strato di <i>Andromeda tetragona</i> e di pelli di
foca o nei più ricchi di renna o di orso. Una sola
pertica di legno separa presso i lapponi un letto
dall’altro e l’ingenuo nostro prevosto mostra le
conseguenze immediate di questa intimità: <i>Alter tamen
alteri adeo vicinus est, ut parentes liberos, hi
servos et viceversa cubantes, manibus si velit, contingere
et contractare possint</i><a class="tag" id="tag11" href="#note11">[11]</a>. Ed oggi io non ho
più veduto neppure quella povera e pudica pertica
isolatrice.
</p>

<p>
Anche in quelle poverissime capanne e con tanta
promiscuità di sessi e di membra esiste una gerarchia.
</p>

<p>
Dirimpetto alla porta il fuoco e il fumo impediscono
che il freddo esterno penetri direttamente,
ed è quindi quello il posto d’onore del padrone di
casa e della sua consorte. I figli stanno ai lati dei
genitori e i servi stanno naturalmente dove si sta
peggio, cioè accanto alla porta. Quando entra un
ospite, gli si cede il posto migliore e il padrone
va a collocarsi alla porta.
</p>

<p>
Il Leem distingue presso i lapponi quattro specie
di slitte:
</p>

<p>
<span class="pagenum" id="Page_140">[140]</span>
</p>

<p>
La <i>giet-kierres</i>, o slitta a mano; è tutta aperta
ed è così leggera che facilmente può portarsi sulle
spalle d’un uomo.
</p>

<p>
La <i>raido-kierres</i>, o carro per i bagagli, aperta
come la prima, ma che si copre con pelli di renne,
ed è più grande e più alta della <i>giet-kierres</i>.
</p>

<p>
La <i>pulke</i>, somigliante alla prima, ma incatramata
esternamente e aperta soltanto nella parte
posteriore; chiusa al davanti da una pelle di foca,
che ricopre le gambe. È la più usata per il trasporto
degli uomini.
</p>

<p>
La <i>Lok-kierres</i> coperta pure di pece, e serve a
portare i commestibili; è più grande della <i>pulke</i>
e della <i>giet-kierres</i><a class="tag" id="tag12" href="#note12">[12]</a>.
</p>

<p>
Il lappone passa gran parte della sua vita in
queste sue slitte. Il pescatore non muta soggiorno
che in primavera ed in autunno, ma il <i>fieldlappe</i> è
sempre in viaggio: <i>Haud secus ac veteres Scythae,
de quibus in historia fecerunt, hodieque faciunt Arabes
ac Tartari, semper mobiles sunt, semper vagi,
non eadem sede et loco diu contenti</i>.
</p>

<p>
Sono i viaggi per portar le renne alla costa nell’estate
o quelli di ritorno sul finire dell’autunno;
<span class="pagenum" id="Page_141">[141]</span>
sono le corse per cercar nuovi pascoli o sono anche
lunghi pellegrinaggi per far visite a parenti od
amici. Il van Duben, che parla di questi viaggi di
cortesia, aggiunge maliziosamente, che in essi i
rapporti fra i due sessi sono molto liberi e che se ne
vedono spesso anche gli effetti, benchè anche i più
recenti viaggiatori parlino con entusiasmo dei buoni
costumi dei lapponi.
</p>

<p>
Nelle carovane il <i>paterfamilias</i> va davanti a tutti
e dietro a lui tutte le altre slitte. Dove è il bambino
è sempre la madre, che spesso getta le briglie
sul collo della renna e anche nel più rigido inverno
apre il seno e lo porge al bambino. Il renne corre
serpeggiando e il lappone butta le briglie sul collo
dell’animale ora a dritta ed ora a manca, secondo
la direzione che vuol prendere. Quando un renne
focoso corre troppo, si lega alla slitta che gli sta
davanti. Spesso si legano molte slitte insieme e un
solo lappone nella prima le guida tutte. È incredibile
vedere come quella gente sappia orientarsi
senza bussola in quelle pianure tutte bianche. Anche
quando la neve cade così fitta, da impedire al
condottiero di vedere l’animale che lo tira, essi non
smarriscono mai la strada. Una pietra, un’ondulazione
di terreno bastano per contrassegno e nella
notte servon loro di guida le stelle, delle quali conoscono
<span class="pagenum" id="Page_142">[142]</span>
parecchie. Le Pleiadi ebbero dai lapponi
un nome molto poetico: quello di <i>nieid-gierreg</i> o
<i>famiglia di vergini</i>. I ricchi si fanno sempre trascinare
da rangiferi maschi castrati, i poveri dalle
femmine; ciò che mi ricorda il <i>gaucho</i> argentino,
che non monterebbe una cavalla per tutto l’oro
del mondo.
</p>

<p>
La renna è il compagno inseparabile del lappone
e anche nei libri più popolari trovate inni di poesia
indirizzati a questo animale, che porge all’uomo
iperboreo la sua forza, le sue carni, il suo latte,
la sua pelle e i suoi tendini per farne il filo da cucire.
</p>

<p>
La renna è un animale semidomestico, che si
lascia difficilmente domare ed educare al tiro. Anche
per mungerlo conviene legarlo e il suo latte è
meno copioso di quello d’una capra. Vien castrato
coi denti, colla schiacciatura del cordone spermatico
(<i>admoto ore, dentibus contundit</i>, Leem). Il renne
si è adattato alla vita nomade del lappone e riesce
a farsi carnivoro in casi di grande carestia, mangiando
i sorci e una pasta fatta di teste e lische
di pesci miste a paglia, ad alghe (<i>Fucus serratus</i>)
e ad olio di pesce. Avidissimo dell’orina umana,
la ricerca avidamente, rompendo la neve colle sue
zampe. Ciò spiegherebbe anche la loro avidità per
l’acqua di mare.
</p>

<p>
<span class="pagenum" id="Page_143">[143]</span>
</p>

<p>
E qui, se mi permettete, lascio la parola al mio
illustre amico, il prof. Friis, il quale nel suo libro
sulla Lapponia, descrive con molta evidenza i costumi
vagabondi di quella gente, ch’egli ha studiato
con tanto amore:
</p>

<h3>MIGRAZIONI DEL FJELDLAPPE</h3>

<p>
«Seguiamo un lappone nelle sue migrazioni dal
<i>Fjeld</i> alla costa del paese (trakten) intorno a Kautokeino
alla costa vicino a Seglvigen dove dimora
d’estate, cioè durante circa due mesi. La distanza
che deve percorrere due volte all’anno è di circa
30 miglia (340 kilom.).
</p>

<p>
«Durante l’inverno il <i>Fjeldlappe</i> è stato attendato
nei medesimi luoghi ove lo sono stati i suoi
padri per secoli, ora sui monti, ora nelle valli, ora
nel piano. Tutto l’inverno ha dovuto tenersi in
guardia contro il lupo, il suo peggior nemico, che
ora solitario s’aggira con invidia intorno alla mandra,
ora arriva in branchi ed insegue ed attacca
le renne. Per questo la notte fanno la guardia,
e per turno i vecchi ed i giovani devono star
fuori colle renne ed esser tanto più attenti quanto
maggiore è il freddo, più forte la bufera e più buia
la notte. Ogni quarto d’ora chi sta a guardia deve
fare il giro della mandra, impedire coll’aiuto di
<span class="pagenum" id="Page_144">[144]</span>
cani di sbandarsi, urlare, sparare il fucile e fare
quanto rumore può perchè il lupo, lontano o vicino,
si accorga che la gente veglia. Se il lupo è
veramente affamato nulla lo spaventa, neppure i
colpi di fucile; se non è tanto affamato, rimane in
distanza ed aspetta il suo momento; perchè egli
conosce il pericolo che corre e sa che quando la
neve è alta è facilmente raggiunto dal lappone
sui <i>ski</i>. Ma può darsi che per l’appunto quando
dopo una ronda intorno al gregge si è appiattato
in un buco in qualche mucchio di neve per ripararsi
dal vento gelato e vuol prendere un momento
di riposo, la sua quiete sia disturbata ad
un tratto. I cani che si erano coricati sulle gambe
del guardiano, servendogli da coperta, saltan su e
s’allontanano abbaiando. Le renne che si sono accorte
anch’esse d’un pericolo, dapprima si stringono
fra loro in una massa compatta, ma dopo
corron pazzamente qua e là finchè sentono il lupo:
allora fuggono a tutta velocità, in generale contro
il vento, inseguite dai lupi che cercano di sbandarle
per sopraffare a due a due gli animali isolati.
Si tratta ora pei guardiani, spesso ragazzi di
15 anni, di essere svelti; l’uno coi cani va dietro
al gregge, l’altro corre sui <i>ski</i>, presto quanto può,
alla tenda per fare escire ed accorrere sui <i>ski</i> la
<span class="pagenum" id="Page_145">[145]</span>
famiglia o le famiglie col grido di «Gumpe lae
botsuin!» Il lupo! il lupo ha aggredito il gregge!
Frattanto l’altro guardiano coi cani ha cercato di
difendere il gregge come ha potuto. I cani <i>Muste,
Ranne, Girjes</i> e <i>Tschalmo</i> (cioè il <i>nero</i>, il <i>bigio</i>, il
<i>macchiettato</i> e <i>quello colle macchie sugli occhi</i>, particolarità
che ha dato origine alla parola Tschalmo — dai
quattro occhi — ) hanno cercato di tenere il
gregge riunito e di aggredire il lupo. I cani dei
lapponi sono piccoli, ma alcuni di essi sono abbastanza
coraggiosi per aggredire il lupo e l’orso.
</p>

<p>
«Guarda là <i>Muste</i> come si azzuffa col lupo. <i>Muste</i>
non ha coda. È il lupo che glie l’ha portata via?
no; <i>Muste</i> non l’ha mai avuta. È nato senza coda<a class="tag" id="tag13" href="#note13">[13]</a>
ed è per l’appunto per questo che è più difficile
al lupo di agguantarlo. Più in là sul monte due
renne si fanno strada con fatica sulla neve profonda:
hanno la lingua pendente per la fatica e
<span class="pagenum" id="Page_146">[146]</span>
certamente la loro ultima ora sarebbe già suonata,
se <i>Muste</i> non avesse saputo coi suoi attacchi fermare
il lupo. Tutte le volte che questi riprende la
corsa per perseguitare le renne, <i>Muste</i> lo segue,
sicchè il lupo deve voltarsi per provare di sbarazzarsi
dell’incomodo nemico. Ma non gli serve. <i>Muste</i>
gli corre intorno come un turbine, e il lupo,
che al dir dei lapponi ha la schiena poco pieghevole,
ed è lungi da potersi voltare colla rapidità
del cane, fa dei salti per acchiappare <i>Muste</i> inutilmente,
come li potrebbe fare un cane da lepri
dietro ad un coniglio. Per questo un cane come
<i>Muste</i> non ha prezzo per un lappone e non lo venderebbe
per 10-15 <i>speciesdaler</i>. Per un’ora <i>Muste</i>
ha tenuto il lupo in scacco ed ha salvato le due
renne. Finalmente il suo latrato disperato si è sentito
ed ha chiamato la gente al suo soccorso. Finalmente
due skilöbere (gente montata sui patini)
appariscono sul ciglio del colle e calano giù colla rapidità
della freccia fra il lupo e le due renne. <i>Muste</i>
rinnova il suo attacco con furore raddoppiato, tanto
che senza dubbio si farebbe sbranare dal lupo, se
questo non fuggisse spaventato nel vedere gli skilbere.
Se riesce a fuggir da <i>Muste</i> non può fuggire
dai skilbere. Questi rapidi come il vento, passano
oltre a <i>Muste</i> ed ora comincia una corsa sfrenata
<span class="pagenum" id="Page_147">[147]</span>
col lupo. Se il terreno è favorevole e la neve profonda,
il lupo è spesso raggiunto. Il skilbere, che
prima gli arriva a lato, gli dà col skistok (bastone
che adoprano quando sono sui patini) un colpo sul
<i>kroùtgrüken</i>, il punto il più vulnerabile del lupo,
che lo paralizza in modo che rimane là sulla neve,
senza poter più fare un passo colla gola aperta e
minacciosa contro i suoi nemici, mandando fuori
dalla bocca rossa ed avida di sangue un nuvolo
bianco di fiato caldo. Arriva tosto anche <i>Muste</i>
senza fiato ed ansante e comincia a saltare intorno
al lupo, non essendo ancora sicuro che il lupo
si possa rialzare e rincorrerlo. Può darsi che i lapponi
non si diano il tempo di uccider subito il lupo
e che vadano dietro ad un altro, ben certi che quello
colla schiena rotta non potrà muoversi di lì fino a
che tornino a dargli il colpo di grazia. Ma sia ora,
sia dopo, non lo uccidono senza prima aver sfogato
il loro odio contro il loro peggior nemico con un
<i>discorsino</i>. Solo dopo avergli rammentati i suoi misfatti
e quelli dei suoi padri, e dopo aver vuotato
il loro sacco di ingiurie contro di lui gli danno la
morte, piantandogli un coltello nel fianco o tirandogli
una palla di fucile sulla testa. Il picchiarlo
sulla testa col bastone non serve, poichè sa perfettamente
parare i colpi ricevendoli sui denti.
</p>

<p>
<span class="pagenum" id="Page_148">[148]</span>
</p>

<p>
«Ma non tutti i cani sono svelti come <i>Muste</i>.
Per questo, non ostante gli sforzi dei guardiani,
succede quasi sempre che quando il gregge è assalito
da un branco di lupi perdono pochi o molti
animali. Può darsi che il lappone se la cavi con
un paio di renne, forse le sue due migliori bestie
da tiro, ma può anche darsi che egli in una notte
ne perda 10, 20, 30; può darsi che la sera fosse
un uomo ricco che possedeva molte centinaia di
renne e che alla mattina sia un miserabile. I suoi
animali saranno sbranati, cacciati nei precipizii,
stroppiati e nel caso migliore cacciati a molte miglia
di distanza e dispersi in modo che deve andare
in giro per raccoglierli nelle altre mandre ove
si sono rifugiati, seppure dei ladri non hanno gareggiato
coi lupi. Però per alcuni anni può darsi
che il lupo si mostri appena; allora vi è «pace.»
</p>

<p>
«Quello che il <i>Fjeldlappe</i> ha più da temere dopo
il lupo è l’abitante non nomade (Fastboend) di
Kautokeino e Karasjok. Questi ha l’abitudine come
l’abitante della costa di segare del fieno qua e là
per i monti, spesso a diverse miglia (di 11 kilometri)
dalla sua abitazione. Col fieno o per meglio
dire misera erba di padule che riesce a mettere
insieme, fa dei mucchi che ricuopre con più o meno
cura. Questi sono dichiarati <i>Privat Eigenthum</i> ed i
<span class="pagenum" id="Page_149">[149]</span>
<i>Fastboende</i> esigono che siano rispettati come tali
dai <i>Fjeldlappe</i>, quantunque spesso non abbiano nessun
diritto di proprietà sul terreno sul quale hanno
segato quel fieno. Le renne che hanno buon naso,
quando per lo stato della neve possono difficilmente
arrivare ai licheni, hanno sentore di uno
di questi fienili, vi accorrono ed in un momento lo
buttano all’aria, spargendo il fieno ai quattro venti,
e quando il lappone affannato arriva dietro al suo
gregge, il male è fatto ed irrimediabile. Quando il
<i>Fastboende</i>, avendo terminato la sua provvista, viene
a cercare i suoi depositi, non li trova più, se può
sapere di qual <i>Fjeldlappe</i> erano le renne colpevoli,
lo denunzia, e questi deve pagare il danno.
</p>

<p>
«Nel mese di maggio il lappone nomade comincia
ad avviarsi a corte giornate verso la costa. Per antica
abitudine (?!) o per istinto le renne d’estate
bramano andare verso la costa come le vacche
verso le alture (<i>saeters</i>). Come non vi è necessità
assoluta per le migrazioni delle vacche, così non vi
deve essere neppure per le renne. Queste possono
vivere tutto l’anno nell’interno quando hanno estensione
sufficiente di terreno, ed alcune condizioni
necessarie. Alcuni <i>Fjeldlappe</i> rimangono tutto l’anno
all’interno senza mai venire al mare. Così fanno
alcuni lapponi norvegesi di Karasjok, che rimangono
<span class="pagenum" id="Page_150">[150]</span>
sulle alture fra Karasjok e Parsongerfjord.
Così fa il ricco lappone svedese di Karasuando
Lare Jansen Sikko<a class="tag" id="tag14" href="#note14">[14]</a> che possiede una mandra di
3000 renne; rimane presso il lago d’Alte nell’Am
di Tromsoe vicino alla frontiera, da dove i suoi animali
non scendono al di là di Bardo distante diverse
miglia (norvegesi) dal mare. Quel <i>Fjeldlap</i>
non solo è il più ricco dei regni uniti, ma ha fama
di tenere i suoi animali in modo che non danneggino
i Fastboende. Nessuna delle renne che dimorano
nella provincia di Throndjem, nè quelle selvatiche
del Dovre ecc. vengono mai alla costa. Non
è dunque punto necessario che le renne vadano alla
costa a <i>bere il mare</i>. Nella Lapponia russa una
parte delle renne viene tenuta nell’interno, ma non
prosperano come quelle libere dei lapponi nomadi
che vanno alla costa, dove non solo trovano ricche
praterie (d’estate i licheni sono secchi, e allora le
renne non li mangiano) ma ancora il vento di mare
le libera dai millioni di zanzare, che nei caldi estivi
sono un tormento terribile nell’interno per uomini
e bestie. In Svezia si conservano alcune renne durante
l’estate; ma vengono talmente tormentate dagli
<span class="pagenum" id="Page_151">[151]</span>
sciami di zanzare, che si deve accendere del
fuoco perchè possano trovare un rifugio da esse nel
fumo. Sui monti dove trovano neve possono passare
meglio l’estate. Se tutte le renne potessero rimanere
un’estate nei pascoli di licheni dell’interno
sciuperebbero cogli zoccoli tutto il lichene che cresce
tanto adagio (dieci e più anni), mentre d’inverno
è protetto dalla neve, e mettono allo scoperto solo
quello che vogliono mangiare.
</p>

<p>
«Durante il viaggio verso la costa viene l’epoca
della nascita delle piccole renne; per il solito verso
la metà di maggio; per questo il maggio è detto
dai lapponi <i>miessemanno</i>, mese di vitelli. I lapponi
assicurano che se durante quel tempo le loro mandre
sono esposte negli altipiani nudi dell’interno
a diversi giorni di bufera, di neve continuata, una
gran parte, qualche volta la maggior parte dei vitelli,
muore. Per questo le famiglie più povere, che
posseggono solo 100 o 200 renne, partono per la
costa tanto presto da arrivare vicino alla costa o
alle isole avanti che le renne si sgravino, perchè
sulla costa il clima è più dolce e trovano più facilmente
riparo.
</p>

<p>
«Il lappone procede lentamente nel suo viaggio.
La neve cuopre la terra; per lo più i laghi sono
tutti gelati in modo da permettere di passarci sopra
<span class="pagenum" id="Page_152">[152]</span>
sicchè le tende ed i loro pochi utensili possono viaggiare
in slitta. Per andar avanti in quel paese senza
strade occorre una conoscenza di ogni particolarità
del terreno che non ha mai nessun norvegese, ma
che il lappone possiede a un grado superlativo. Ve
ne sono molti che conoscono dei tratti di fin venti
miglia (230 (?) kilom.) e più, sui quali si possono
trovare 200 laghi e fiumi, con tale esattezza che
può anche indicare a un altro lappone un punto
qualunque di quel tratto, avendo nomi per ogni
lago, fiume, monte, per le pietre più grandi ed altre
particolarità.
</p>

<p>
«Se il nostro lappone deve passare nell’isola
di Stjern in primavera, è obbligato di legare le
quattro gambe ad ogni renna e trasportarle in barca;
d’autunno quando sono più grosse e le piccine sono
cresciute, passano a nuoto quella distanza di mezzo
miglio (quasi 6 kilom.).
</p>

<p>
«Quando s’avvicina alla costa viene quasi inevitabilmente
in lite col <i>Fastboende</i>, al quale sciupa
qualche campo di patate.
</p>

<p>
«Se il nostro lappone è diretto invece verso...
dopo passato Alteidet deve passare per il Joekelfjord,
ove è un gran ghiacciaio che scende verso il fondo
del Fjord. Da quel ghiacciaio durante tutto l’estate
si staccano dei pezzi di ghiaccio che cadono nell’acqua
<span class="pagenum" id="Page_153">[153]</span>
e galleggiano nel fjord. Non è possibile
passare nè sopra il ghiacciaio colle renne nè al
piede di esso, e bisogna far passare le renne a
nuoto nel fjord a rischio di vederle schiacciate da
qualche blocco di ghiaccio come qualche volta è successo.
Un paio di lapponi conducono un gran maschio
verso la spiaggia, entrano in barca, tirando
dietro a sè a nuoto quella renna, che deve servire
da guida alle altre. Il gregge non è sempre disposto
a seguire. In masse serrate, corre qua e là,
spinto verso il mare dagli altri lapponi e dai cani,
finchè finalmente si precipitano giù per il pendìo
della costa come una valanga nel mare, facendolo
schiumeggiare sopra grande estensione.
</p>

<p>
«Il giorno dopo il lappone passa ancora un ismo,
fra due fjord e finalmente arriva al suo soggiorno
d’estate. La fine di giugno è vicina; e si tratterrà
qua circa un mese e mezzo. Se qui non vi è alcun
<i>fastboende</i> (come certo lo desidera il nomade) le
renne potrebbero essere lasciate ora in intera libertà.
Altrimenti è obbligato di vigilarle affinchè
non facciano danni.
</p>

<p>
«La guardia non si fa d’estate come d’inverno.
Il lappone non sta assieme al suo gregge, non lo
accompagna come d’inverno da pascolo in pascolo.
Se d’estate fosse sorvegliato, tenuto riunito e confinato
<span class="pagenum" id="Page_154">[154]</span>
a spazi ristretti, non solo deperirebbe, ma le
malattie alle quali quegli animali sono esposti, quando
sono sottoposti ad una vigilanza severa d’estate, ne
farebbero sterminio. D’estate il gregge deve avere
tanta libertà da potersi estendere, cercare a piacere
qua e là il suo nutrimento, nei giorni caldi deve andare
in alto sui monti per fuggire le zanzare; nei giorni
freddi, umidi o nebbiosi tenersi in basso nei paduli,
nelle valli e nelle boscaglie. Il renne è un
animale a metà selvaggio e non si può guardare e
condurre come una mandra di vacche. Non farebbe
allora altro che correre irrequieto qua e là pestando
il suo pascolo, senza prendersi il tempo di
pascolare. Le renne pascolano tanto meglio quanto
maggiore è la loro libertà. Perciò il lappone lascia
il suo gregge, e si stabilisce vicino ai campi del
<i>fastboende</i> per poterli proteggere; poichè le renne
vi vengono spesso nei giorni umidi e nebbiosi.
</p>

<p>
«Di quando in quando il padrone del gregge
(che può per alcuni giorni essere andato alla pesca
che fornisce un supplemento di vitto specialmente
ai più poveri, che non potrebbero vivere di
un piccolo gregge) deve fare una visita alle sue
renne per vedere come vanno quegli animali e gli
uomini che ha messo a guardia vicino ai campi
coltivati.
</p>

<p>
<span class="pagenum" id="Page_155">[155]</span>
</p>

<p>
«Forse sentirà che dei cani di <i>fastboende</i> hanno
dato la caccia alle sue renne e ne hanno uccise
alcune. Forse sentirà che i <i>fastboende</i> si lagnano
che sono stati sciupati i loro campi.
</p>

<p class="dots">················</p>

<p>
«Una volta avvenne (secondo quanto mi ha narrato
un lappone) che le renne sparivano senza che
egli potesse trovare traccia nè di ladri nè di cani.
Egli si era messo in agguato luogo la spiaggia per
guardare se i ladri impiegassero battelli, ma non
aveva scoperto nulla. Egli era anche andato in giro
nelle <i>stue</i> o <i>gamme</i> dei <i>fastboende</i>, ed aveva parlato
in tutta amicizia di tutt’altro che di furto di renne;
aveva «fumato tabacco e bevuto caffè» ma non
per «passare il tempo» oziosamente, ma per spiare
se non scorgesse qualche brandello di pelle di renna
o qualche pelo. Ma invano. Finalmente un bel giorno
nel fare un giro nell’interno vede lungi dalla costa
e dalle abitazioni una colonnetta di fumo. Seguita
con precauzione la sua strada e vede con sua
meraviglia una <i>gamme</i> di torba in un luogo ove
mai prima aveva abitato alcuno. I ladri di renne
che cercava sulla costa, per stare più comodi si
sono fabbricati una <i>gamme</i> nei monti vicino alle
renne, ed in luogo dove era difficile trovare le loro
tracce. Il lappone si avanza cautamente contro il
<span class="pagenum" id="Page_156">[156]</span>
vento per non essere scoperto nel caso che vi fossero
cani nella <i>gamme</i>, si arrampica pian piano sul
tetto e guarda giù attraverso il foro per il fumo.
I ladri non ci sono, saranno forse alla caccia. Nella
<i>gamme</i> evvi solo un ragazzo, che dorme sopra una
pelle di renna. Il lappone entra, ed al vedere il
«fin» il ragazzo salta su spaventato dal suo giaciglio.
«Mostra pelle, vedere pelle» grida il lappone
che sa un po’ di norvegiano. Egli vuol vedere dalle
marche degli orecchi se è uno dei suoi animali.
Ma i ladri hanno prudentemente tagliato gli orecchi.
Intanto però ha riconosciuto dal colore ed altri
segni che è la pelle di una renna da tiro di suo
padre. Il nostro lappone prende la pelle e la tira
a sè, ma il ragazzo non la lascia andare. «Lascia
pelle, pelle di padre,» dice il lappone arrabbiato,
e dà un colpo sulle mani al ragazzo col bastone.
Questi fugge urlando e corre fuori per raggiungere
i suoi compagni. Il lappone dal canto suo prende
la pelle di suo padre e corre a cercare aiuto. Se
fosse raggiunto dai ladri potrebbe lasciarci anche
la sua delle pelli. Ma per l’appunto s’imbatte nei
ladri.
</p>

<p>
«Questi vedon lui, lui vede loro armati di fucile.
Il lappone getta via la pelle e fugge da un’altra
parte; ma il terreno è piano ed è difficile il
<span class="pagenum" id="Page_157">[157]</span>
nascondersi ed egli teme di essere raggiunto. Però
dopo aver passato una piccola eminenza, essendo
per un momento nascosto da questa, si butta sul
ventre sopra un blocco di pietra, si rannicchia
nella sua vecchia pelle di renna grigio-bruna come
una tartaruga nel suo guscio, ed in quella posizione
si confonde tanto bene col masso muscoso,
somigliandogli tanto in forma quanto in colore, che
ci vorrebbe a distinguerlo un occhio tanto esercitato
quanto a distinguere una <i>Rype</i> (<i>Lagopus</i>) macchiata
che si accasci a terra davanti a un cane
da caccia. I ladri giungono all’eminenza e cercano
invano il <i>fin</i>, che è lì davanti a loro. Quando sono
andati via, il lappone cala giù dal sasso e scappa
in un’altra direzione. L’indomani, quando ritorna,
la <i>gamme</i> non c’è più, i ladri e i residui del furto
sono spariti.»
</p>

<hr class="tiny">

<p>
Eppure i lapponi amano questa vita piena di
travagli e di pericoli, e non la lascerebbero per
nulla al mondo. Molti di essi potrebbero vendere
le loro renne e raccogliere i loro tesori sepolti in
qualche torbiera o sotto un macigno e ridursi in
una città a fare la vita del norvegiano agiato; e
non lo fanno.
</p>

<p>
<span class="pagenum" id="Page_158">[158]</span>
</p>

<p>
Il <i>divo</i> Cristiano VI, in un suo viaggio in Lapponia
nel 1733, espresse a Leem il desiderio di
avere un giovane lappone alla propria corte; eppure
fu difficilissimo trovarne uno, che volesse accogliere
le splendide offerte di Re Cristiano. Il
Leem aveva potuto a furia di preghiere e di promesse
trovare un giovinetto, che sembrava disposto
di recarsi a Cristiania, ma la madre corse a
lui e gli si gettò ai piedi piangendo: «<i>Io sono
incinta, mio buon pastore, e se mi togliete il mio
fanciullo, mi accadrà qualche sventura e Dio vi punirà.</i>»
Convenne lasciarlo a casa e trovarne un
altro. Se ne trovò un altro, che andò alla corte;
ma dopo poco tempo moriva, non so se di nostalgia
o di noia.
</p>

<p>
I lapponi sono di carattere dolce e benevolo e
l’ospitalità è una delle loro virtù più salienti. Il
Leem dice che non bestemmiano mai, in ciò (aggiunge
egli) molto superiori ai norvegiani.
</p>

<p>
Fjellner racconta, che una volta erano ospitali
nel <i>senso più ampio della parola</i><a class="tag" id="tag15" href="#note15">[15]</a>, per cui l’ospite
<span class="pagenum" id="Page_159">[159]</span>
dormiva accanto alla moglie e alle figlie del padrone
di casa. Oggi invece, cresciuta la civiltà,
sono ospitali ancora, ma con certo <i>rationabile obsequio</i>.
Von Back racconta di avere picchiato una
volta indarno alla capanna di un lappone. Il padrone
rispose alla sua richiesta con queste parole:
<span class="pagenum" id="Page_160">[160]</span>
<i>Sono giunti oggi due lapponi stranieri ed hanno occupato
gli unici posti disponibili</i>. La guida, che accompagnava
l’illustre viaggiatore, rimase mortificata,
e dopo un breve battibecco concluse con questa
biblica sentenza: <i>Quando vi ha un posto nel cuore
si trova facilmente posto anche nella tenda</i>. Anche
il Van Düben dice, che oggi i lapponi non si vergognano
talvolta di mangiare colla famiglia, senza
offrire cosa alcuna all’ospite che li guarda. Quando
però scoppia un temporale si vedono entrare nella
capanna fin 15 o 20 lapponi. Se sono conosciuti,
si dà loro caffè o carne; se invece sono sconosciuti,
si riduce l’ospitalità all’acqua e al fuoco.
</p>

<p>
Anche i più affettuosi fra i lapponi sono al primo
incontro freddi e riservati; poi rotto il ghiaccio colla
conversazione o meglio ancora con piccoli doni, diventano
espansivi e cortesi. Nella Lapponia svedese
si salutano con un <i>buorist</i> (bene) arrivando, e partendo
con un <i>batze dervan</i>. Si baciano col naso, o
si abbracciano, stringendo il braccio destro intorno
alla vita e toccandosi naso con naso. Una volta vi
era tutta una gerarchia di saluti: il bacio sulle
labbra fra parenti molto vicini, il bacio sulle guancie
fra parenti meno stretti; il bacio dei nasi per
gli altri. Oggi pochi si stringono ancora col braccio
destro, gli altri si danno la mano come noi.
</p>

<p>
<span class="pagenum" id="Page_161">[161]</span>
</p>

<p>
Della loro bontà fanno fede anche i rarissimi
omicidii e solo per fanatismo religioso. Non è quindi
del tutto falsa l’asserzione di molti viaggiatori, che
essi non spargono mai sangue. Sono però ladri di
renne e nel commercio spesso fraudolenti. Anche
il buon Leem, che tanto li ama, dice: <i>Lappones,
ut reliqui mortalium suis quoque vitiis laborant, sed
paucis sane et raris</i>...; e questi vizii sono l’ubriachezza
(oggi quasi dimenticata) e la frode. Sanno
fra le altre cose vendere pelli guaste per buone,
nascondendo con molta arte i rattoppi e i buchi.
Il furto domestico però è quasi affatto sconosciuto
e il Leem racconta che in tanti anni vissuti in Lapponia
nulla gli fu rubato, benchè tenesse aperte tutte
le cose sue.
</p>

<p>
Ammogliati prestissimo, amano le loro mogli e i
loro figli con trasporto. Dell’affetto delle madri
fanno fede le culle fabbricate con tanta arte e ornate
con studioso amore. Sono di legno, ricoperte
di pelli, e per l’inverno con un astuccio di morbida
pelliccia, con un soffietto per difendere dalla
luce gli occhi del piccino. Allattano i loro bambini
per due anni e anche più.
</p>

<p>
Le nozze sono semplicissime. Lo sposo si reca
a casa della sposa con alcuni suoi parenti, uno dei
quali si fa suo avvocato ed oratore, ed entrando
<span class="pagenum" id="Page_162">[162]</span>
nella capanna offre al suocero futuro del vino. Se
questo è accettato, il matrimonio è combinato e
tutti i parenti bevono della stessa bevanda. Per
ultimo entra anche il pretendente, che offre alla
fanciulla un piccolo dono, che per lo più è un oggetto
d’argento. Le nozze si compiono più tardi
con un piccolo pranzo, senza pompa nè apparato,
senza balli nè canti. Compiuta la cerimonia, lo
sposo rimane quasi sempre colla sposa in casa del
suocero per lo spazio di un anno, trascorso il quale,
va a stabilirsi da sè, ricevendo dal suocero tutto
il necessario per piantare una casa. I matrimonii
tra parenti sono proibiti.
</p>

<p>
I funebri semplici come le nozze. Il cadavere
vien portato con piccolo seguito sopra una barella
in luogo appartato, dove è sepolto a piccola profondità
in una cassa di betula o anche senza cassa.
Una volta si piantava la slitta del defunto sulla
fossa e si rizzava un grossolano monumento di pietre
e corteccie di betule.
</p>

<p>
I più ricchi fanno talvolta una cena funebre.
</p>

<p>
Sul pudore dei lapponi corrono diverse e opposte
opinioni. Se dovessi giudicarne dalla mia esperienza
direi che le loro donne sono più pudiche di molte
altre, dacchè non ho riuscito a fotografarle nude,
per quanto offrissi una somma fin di lire 150 per
<span class="pagenum" id="Page_163">[163]</span>
questa accondiscendenza. Un dotto entomologo tedesco
invece, che visse lungamente fra essi, mi
disse di averli veduti sagrificare all’amore nelle
loro capanne dinanzi a’ suoi occhi, e a Trondhiem
due lapponi furono arrestati, perchè contro il muro
di una casa riproducevano la specie. È vero però
che erano ubriachi. Alle nostre carezze le fanciulle
non dicono sempre di no e s’abbandonano all’amplesso
per simpatia dei sensi, non per avidità di denaro.
Il Knud Leem li difende nella sua opera da un
anonimo scrittore, che li aveva detti scostumati:
</p>

<p>
<i>At ego sancte asserere ausim, nullum me unquam
ab illis obscoenum audiisse verbum, nec per totum
illud quadriennium, quo inter duarum Parochiarum
Kilvigensis et Kiöllefiordensis, Lappones Missionarii
munus obibam, ullum in utroque coetu, extra legitimum
conjugium, partum fuisse editum, et per integrum
sexennium, quo coetui Altensi curio præeram,
unicum duntaxat.</i>
</p>

<p>
In ogni modo i figli del peccato non sono nè abbandonati,
nè sprezzati; perchè sopra ogni cosa
amano veder crescere la popolazione.
</p>

<p>
Allegri e ciarloni amano chiacchierare lunghe
ore; e a noi figli del secolo XIX sembra strano
come possan trovare nel loro piccolo mondo materia
a tante ciarle. Cantano senza alcuna armonia
<span class="pagenum" id="Page_164">[164]</span>
e declamano volentieri le loro poesie, improvvisando
anche i loro <i>vuoleh</i>, specialmente quando sono rallegrati
da un po’ di <i>acquavite</i>. Spesso due cantori
si abbracciano e tenendosi allacciati lungamente, si
rispondono a vicenda col canto, piangendo per la
commozione.
</p>

<p>
A Hvalsund, un lappone russo, per nome Ole
Olssen, udendo dinanzi a Marmier cantare una melodia
tenera e querula, si commosse, abbassò la
testa e le sue guancie si bagnarono di lagrime. — Oh,
diss’egli a un tratto, noi non cantiamo qui,
ma noi canteremo nel cielo.
</p>

<p>
De Latour, leggendo questa scena commovente
nelle lettere direttegli da Marmier, rispose con questo
sonetto:
</p>

<div class="poem"><div class="stanza">
<p class="i01">Pendant que tu disais ta ballade de France,</p>
<p class="i02">  Sous le toit de ton hôte un vieux lapon entra,</p>
<p class="i02">  Qui s’assit à tes pieds, dans un pieux silence,</p>
<p class="i02">  Longtemps te regarda chanter et soupira.</p>

</div><div class="stanza">
<p class="i01">Puis ses yeux s’animant d’un rayon d’espérance:</p>
<p class="i02">  «Nous ne chantons pas, nous, mais une heure viendra,</p>
<p class="i02">  Où Dieu, prenant pitié de sa longue souffrance,</p>
<p class="i02">  Dans un monde meilleur le lapon chantera.»</p>

</div><div class="stanza">
<p class="i01">Et tu crois, o vieillard, que sur d’autres rivages,</p>
<p class="i02">  Parce qu’elle est plus haut, la nue a moins d’orages,</p>
<p class="i02">  Et que l’homme au bonheur chante un hymne éternel?</p>

</div><div class="stanza">
<p class="i01">Ah! qu’il en est aussi dont les âmes blessées</p>
<p class="i02">  Traînent avec ennui le poids de leurs pensées,</p>
<p class="i02">  Et disent comme toi: Nous chanterons au ciel.</p>
</div></div>

<p>
<span class="pagenum" id="Page_165">[165]</span>
</p>

<p>
I lapponi non hanno orologio e contano alla
grossa il loro tempo col sole. Il tempo per loro è
l’ultimo pensiero. Se una cosa non si fa oggi, si
farà domani, e se non potrà farsi domani, si farà
un’altra volta: questa è la loro filosofia. Non si
decidono che lentamente, vogliono e disvogliono,
ma una volta decisa una cosa, la eseguiscono puntualmente.
</p>

<p>
Sono umoristici come gli svedesi e allo scherzo
rispondono con altri scherzi, che spesso sono anche
mordaci. Amano molto dare agli amici soprannomi,
che si pigliano per lo più da difetti corporali. Una
volta un parroco diede ad un lappone (certo per
equivoco) del caffè con sale. Lo bevette senza dir
motto, ma restituita la visita dal prete, questi ebbe
delle more salate. Il lappone redarguito rispose sorridendo,
aver creduto che il parroco amasse il sale.
</p>

<p>
Fétis, in un suo saggio sul sistema di classificare
le razze umane dalla loro musica, disse sull’autorità
di Acerbi, che i lapponi erano affatto distinti
dai finni, perchè erano il solo popolo, che non conoscesse
il canto.
</p>

<p>
Questa però è una esagerazione, perchè anche i
lapponi cantano, ma rarissimamente e molto male.
È certo che non hanno alcun istrumento musicale
(<i>et ne instrumentum quidem musicum inter eos reperire
<span class="pagenum" id="Page_166">[166]</span>
licet</i>, Leem). Sommier vide una volta un flauto
di arcangelica, ma era certamente di origine norvegiana.
Il Leem tentò più volte di insegnar loro
il canto corale, ma sempre inutilmente. <i>Modulatio
lapponum incondito cuidam clamori vel etiam ululatui
quam vero cantui simili est.</i>
</p>

<p>
I lapponi tirano al bersaglio per divertirsi, giuocano
alla palla e al giuoco dell’oca. È una volpe
che deve difendersi da tredici oche. Hanno anche
il <i>sakku</i>, giuoco antichissimo, forse di origine asiatica,
che rassomiglia assai agli scacchi. Sogliono
anche lottare con bastoni.
</p>

<p>
I loro nomi di battesimo si danno quasi sempre
sulla guida dei sogni e sono nomi norvegiani storpiati
dalla desinenza lapponica:
</p>

<table class="gener">
 <tr>
  <td>Andrea</td> <td class="center">diventa</td> <td><i>Anda</i> o <i>Adda</i></td>
 </tr>
 <tr>
  <td>Giuseppe</td> <td class="center">»</td> <td><i>Iuks</i></td>
 </tr>
 <tr>
  <td>Lorenzo</td> <td class="center">»</td> <td><i>Lalla</i></td>
 </tr>
 <tr>
  <td>Niccolò</td> <td class="center">»</td> <td><i>Nikke</i></td>
 </tr>
 <tr>
  <td>Olav</td> <td class="center">»</td> <td><i>Wulla</i> o <i>Volale</i></td>
 </tr>
 <tr>
  <td>Pietro</td> <td class="center">»</td> <td><i>Piettar</i></td>
 </tr>
 <tr>
  <td>Paolo</td> <td class="center">»</td> <td><i>Pave</i></td>
 </tr>
 <tr>
  <td>Giovanni</td> <td class="center">»</td> <td><i>Anthe</i>.</td>
 </tr>
</table>

<p>
Usando però lavare ogni giorno i loro bambini
nell’acqua calda, danno loro spesso dopo il lavacro
<span class="pagenum" id="Page_167">[167]</span>
un altro nome, quando piange troppo od è malato
e quando, come essi dicono, si mostra scontento del
primo nome. Questo battesimo si amministra colle
parole:
</p>

<p>
<i>De mon bausam duu dam Nabmi N. N., ja dam
Nabmi buurist kalkak sellet.</i>
</p>

<p>
<i>Io ti lavo nel nome di N. N., col qual nome tu
starai bene.</i>
</p>

<p>
È questa la ragione per cui i lapponi portano
spesso due o tre nomi, e quello del lavacro riesce
spesso più poetico, perchè inspirato dall’affetto delle
mamme. Ricordo fra gli altri questo: <i>utze beivatzh,
piccolo sole</i>.
</p>

<p>
I lapponi sono timidi e si lasciano spaventare
come fanciulli, giudicando subito per miracolo ciò
che non hanno la facoltà d’intendere.
</p>

<p>
La ricchezza dei lapponi è misurata dal numero
delle renne che posseggono. Ai tempi di Von Buch
una famiglia, che non avesse che cento rangiferi,
era molto povera e non esente dal pericolo di morir
di fame. Incominciava ad essere agiata, quando il
numero delle renne giungeva a 400. Anche oggi con
piccola differenza, queste frontiere della povertà e
dell’agiatezza durano ancora. In caso di epidemia
del bestiame, il lappone rimasto privo d’ogni ben
di Dio, non ha altra risorsa che di servire presso
<span class="pagenum" id="Page_168">[168]</span>
una famiglia ricca o di avvicinarsi al mare, trasformandosi
in pescatore. Il mendicante non esiste
in Lapponia. Noi abbiamo conosciuti lapponi, che
possedevano 3000 renne e 70 od 80 mila lire in
tanti talleri e gioielli d’argento, che mettevano alla
banca, o più spesso nascondevano sotto terra e nelle
torbe. Van Düben racconta il caso di un ricco divenuto
cieco, che non potè più ritrovare il proprio
tesoro, nè dare indizii sufficienti ai suoi, perchè lo
trovassero. Si può calcolare all’ingrosso che duemila
renne rappresentano 20,000 <i>reichsthaler</i>, ma una
buona renna da tiro può valere anche 45 lire.
</p>

<p>
I lapponi in generale sono economi, e nei loro
contratti preferiscono l’argento, che chiamano <i>blanca</i>,
alla carta, che non ha però corso forzoso. Una volta
il commercio si faceva per cambii, ora si fa invece
col denaro. Fanno spesso dei regali ai loro avventori
e clienti, ma colla sicurezza di riceverne il
contraccambio. Ho veduti i lapponi vendere e comprare
e li ho trovati in tutto simili ai miei indiani
dell’America meridionale. Son brontoloni, insistenti,
meticolosi; nascondono la furberia sotto un denso
strato di bonomia e di apparente stupidità, ma alla
fin dei conti, trattando con noi, gente di razza alta
e di morale evangelica, riescono più spesso canzonati
che canzonatori.
</p>

<p>
<span class="pagenum" id="Page_169">[169]</span>
</p>

<p>
Ogni mercante scandinavo, che è in rapporto di
commercio coi lapponi, ha i proprii clienti. Quando
si vuol fare un contratto, egli deve prima d’ogni
altra cosa far portare dell’acquavite e offrire piccoli
doni. Il lappone dal canto suo offre carne di
renne e selvaggiume, che riceve poi cotta dal suo
mercante. In generale, saldati i conti, e chiuso il
bilancio, il povero lappone rimane sempre indebitato,
ciò che lo tien stretto al suo cliente, senza
poter offrire le cose sue ad alcun altro mercante.
I debiti si segnano in modo molto semplice con
tacche fatte sopra un pezzo di legno, che si taglia
in due pezzi eguali, uno dei quali rimane al creditore,
l’altro al debitore. Ogni tacca indica in
generale una mezza <i>corona</i> (lire 0,75).
</p>

<p>
Quando si pensa, che immensi deserti di paludi e
di ghiacci separano debitori e creditori per lunghi
mesi, si deve dare una corona civica di onestà ai
quei poveri nani iperborei, che menano i loro affari
commerciali con tanta ingenuità di forme e fedeltà
di promesse.
</p>

<p>
I lapponi godono di tutti i diritti dei cittadini
di Svezia e di Norvegia, ma non si accorgono davvero
di averli.
</p>

<p>
Pagano le loro imposte fedelmente; imparano a
leggere e scrivere, perchè è anche questo un loro
<span class="pagenum" id="Page_170">[170]</span>
dovere e perchè si rifiuterebbe loro il sacramento
della confermazione, al quale tengono moltissimo;
ma la loro coltura letteraria si riduce per lo più
a leggere malamente il Vangelo o a fare a un dipresso
la loro firma. Alcuni di essi però sono suscettibili
di studio e di coltura. Io conobbi un lappone,
maestro di scuola stipendiato dal Governo di
Norvegia e che insegnava il norvegiano e l’aritmetica
ai suoi piccoli scolari della Lapponia. Del resto
meglio assai saranno ritratti i lineamenti psichici
di questa gente nei due capitoli, che dedicheremo
più innanzi al loro mondo ideale e alla loro religione.
</p>

<p>
Qui basterà a completare il loro ritratto il poco
che potrò dire delle loro industrie e delle loro arti.
</p>

<p>
Di sensi acuti, sono molto abili al tiro, e così,
come nel secolo scorso erano ancora abilissimi tiratori
d’armi, oggi lo sono col fucile o la carabina.
</p>

<p>
Del resto, trovandosi in continui rapporti colla
civiltà scandinava, comperano belle e fatte molte
cose, che potrebbero e saprebbero fare da sè, se
dovessero ricorrere alle sole proprie attitudini. Oggi
essi si accontentano di preparare il loro filo, le loro
pelliccie, i loro cucchiai d’osso ed altri piccoli
utensili.
</p>

<p>
<span class="pagenum" id="Page_171">[171]</span>
</p>

<p>
Il filo si prepara dalle donne coi tendini delle
renne. Si tostano al fuoco, si battono finchè divengono
molli, o si masticano e poi si fregano sulle
guancie o sul ginocchio finchè siano ridotti in fili
sottilissimi (<i>et palma ad maxillam affricando, in tenuissima
fila contorquent</i>, Leem). Con telai molto
primitivi fatti di osso intrecciano le loro fascie di
lana a varii colori. Filano lo stagno con molta arte
e ne ricamano le loro fascie. Sanno anche tingere
il panno in giallo o in rosso, adoperando il <i>Lycopodium
complanatum</i>, la radice del <i>Rumex acetosa</i>,
i fiori del <i>Galium verum</i>.
</p>

<p>
Le donne preparano le pelliccie, scarnando bene
le pelli e ungendole poi a più riprese con olio di
fegato di pesce. Gli uomini invece fabbricano i loro
cucchiai colle corna delle renne, incidendovi fiori
e disegni di renne. Fanno anche vasi di legno coi
tronchi e le radici delle betule. Bordier disse, che
i disegni incisi dai lapponi sui loro cucchiai e sulle
loro scatole o agorai rammentano quelli dei vasi
scandinavi dell’epoca del bronzo. Egli aggiunge,
che filtrano il latte di renne attraverso un ingegnoso
filtro di crino, onde levarne i peli. Quanto
a me, non ho trovato presso i lapponi altro strumento
più ingegnoso di un grande cucchiaio per
cogliere rapidamente e bene una grande quantità
<span class="pagenum" id="Page_172">[172]</span>
di frutti di bagiole, ed io consiglierei i nostri montanari
a farne di simili, invece di cogliere una per
una le bacche dei loro mirtilli. È un cucchiaio di
legno simile in tutto a quello, di cui si servono i
barcaiuoli del Lago Maggiore e del Lago di Como
per cavar l’acqua dai loro burchielli e sul labbro
anteriore vi è un pettine a larghi denti, che scorrendo
tra le pianticine del mirtillo, ne distacca i
frutti, facendoli cadere nel cucchiaio<a class="tag" id="tag16" href="#note16">[16]</a>.
</p>

<p>
Ma questi nostri lapponi, donde sono venuti? Chi
son dessi? Per quale anello si congiungono alla
grande famiglia dei popoli dell’Asia o dell’Europa?
Oggi, noi giustamente non crediamo di conoscere
bene una creatura qualunque di questa nostra pallottola
sublunare, se non le abbiamo assegnata la
genealogia e il posto gerarchico nella grande storia
del <i>divenire</i>.
</p>

<p>
<span class="pagenum" id="Page_173">[173]</span>
</p>

<p>
Per chi si accontenta della mitologia, potrebbe
bastare l’iscrizione seguente, che nel secolo scorso
si leggeva ancora sopra un’antichissima statua dell’isola
di Gidschœe:
</p>

<div class="poem"><div class="stanza">
<p class="i01">Findus fratrem interfecit</p>
<p class="i01">Quia inter eos de via non conveniebat;</p>
<p class="i01">quapropter in Borealem regni partem concessit,</p>
<p class="i01">ubi ejus progenies in immensum aucta est,</p>
<p class="i01">Ab illo descendunt omnes illi Normanni,</p>
<p class="i01">Qui sese Finnos appellant.</p>
</div></div>

<p>
Ammessa per vera la leggenda, noi dovremmo
sempre dimostrare che fra i <i>finnos</i> vanno contati
anche i lapponi.
</p>

<p>
Knud Leem crede di riscontrare molti rapporti
fra i lapponi e gli antichi sciti; quali il vestirsi
di pelli, la vita nomade e la pastorizia. Gli par
quindi, se non vero almeno verosimile, che i lapponi
siano una propagine degli antichi sciti e in
una nota aggiunge, che anche Leibnitz e Bajerus
sono di questa opinione.
</p>

<p>
Il buon pastore norvegiano però non è troppo
forte in etnologia, dacchè, alcune pagine più innanzi,
trova una <i>quandam etiam convenientiam</i> fra i
lapponi e gli antichi ebrei; cioè capelli oscuri, vestimenti
simili, il canto sacro, usi relativi alla mestruazione
<span class="pagenum" id="Page_174">[174]</span>
ecc. E quasi non bastasse questo vagabondaggio
di opinioni, egli trova forse una parentela
fra lapponi e finni della Svezia. Davvero che questi
nostri amici del nord sarebbero parenti universali!
</p>

<p>
Appartiene forse alle fantasie etniche anche l’idea
che i fenici abbiano visitato il nord della Norvegia
e che i cartaginesi andassero a pescare alle
Lofoden, riportando il pesce nella loro terra affricana.
</p>

<p>
Leopoldo Von Buch dice, che Thule deve essere
la Norvegia settentrionale e non l’Islanda e sostiene
la sua opinione con validi argomenti. Egli ammette
che lapponi e finni discendano da uno stipite comune,
ma che si siano separati fra di loro prima
di venire lì dove si trovano oggi. Egli crede probabile,
che i lapponi abbiano lasciato la costa del
Mar Bianco per venire ad abitare la Norvegia e
la Svezia e che i finni sian venuti dall’Estonia,
attraversando la Finlandia.
</p>

<p>
Virchow considera i lapponi come un ramo dei
finni; Schaffhauser invece vede in essi i discendenti
di mongoli respinti al nord lungo la costa
dell’Oceano glaciale. Ecker crede, che siano un ultimo
avanzo di un popolo, che occupava un tempo
<span class="pagenum" id="Page_175">[175]</span>
tutta la Scandinavia e fors’anche gran parte della
Germania; ma quest’ultima opinione, che pure parrebbe
a priori tanto verosimile, è contraddetta da
tutte le ricerche preistoriche fatte dai dotti paletnologici
della Danimarca, della Svezia e della
Norvegia ed oggi in tutta la Scandinavia non vi
ha anima viva, che osi difenderla<a class="tag" id="tag17" href="#note17">[17]</a>.
</p>

<p>
A me sembra che il Van Düben abbia il merito
di aver studiato più profondamente le origini dei
lapponi, raccogliendo una cronologia di dodici secoli,
accompagnando i lapponi da Erodoto fino ai
nostri giorni. Poveretti! Essi ignorano la loro storia
e non sentono il bisogno di rifarla; tocca a
noi, irrequieti indagatori di origini, fare ciò ch’essi
non sanno.
</p>

<p>
Erodoto è molto buio; ma Tacito nella sua <i>Germania</i>
(Caput 45 e 46) lì dove parla dei sujones
e dei finni, ci dà la prima notizia dei padri antichissimi
<span class="pagenum" id="Page_176">[176]</span>
dei nostri lapponi. Ma dopo Tacito, essi
sono scordati per quasi 500 anni, se pur si vuol
dimenticare il poco che ne dice Pomponio Mela.
</p>

<p>
Procopio Cesarico verso il 560 dell’èra nostra
descrive la storia delle guerre gotiche e parlando
degli eruli, che ritornano a Thule, loro patria, dice
che quella terra era in gran parte disabitata, ma
che la piccola regione coltivata contava tredici
popoli diversi con altrettanti re. Aggiunge che in
quel paese ad ogni anno si ripete il miracolo, che
nel solstizio di estate il sole non tramonta e nel
solstizio d’inverno il sole per quaranta giorni sparisce
dall’orizzonte. Fra i barbari che abitano
Thule, un solo popolo mena vita selvaggia e sono
gli <i>scrithiphinni</i>. Son gente, che non beve vino,
nè raccoglie frutta dalla terra, nè la coltivano;
neppure le donne lavorano in casa, ma escono
cogli uomini a cacciare. I loro monti e i loro boschi
danno a loro le carni delle loro belve e dei
loro uccelli. Non hanno lino, ma si veston di pelli,
cucite coi tendini.
</p>

<p>
I loro bambini non poppano, ma succhiano il
midollo dei grossi animali. Appena nasce un bambino,
viene sospeso ad un albero e si copre di
pelliccie, dandogli in bocca un pezzo di midollo,
<span class="pagenum" id="Page_177">[177]</span>
che succhia, mentre i genitori partono per la
caccia.
</p>

<p>
Un altro goto, Jornandez, del tempo di Procopio
(pag. 350), descrive Thule, sotto il nome di Isola
Scanzia, che è circondata dal mare e da moltissime
altre isole. Nel nord abita un popolo, che nell’estate
ha 40 giorni di sole e nell’inverno 40 giorni di tenebre.
Fra tutti i popoli della Scanzia i più dolci
di costumi sono i <i>fenni</i>.
</p>

<p>
Il longobardo Paolo Varnefried, duecento anni
dopo, cioè verso il 780, parla dello stesso popolo.
Sono gli <i>scrito-finni</i>, che confinano coll’isola di Scandinavia.
Anche nell’estate hanno la neve e vivono
di carne cruda. Il loro nome deriva dal modo di
camminare sopra pezzi di legno in forma di barca.
Hanno un animale simile al cervo, della cui pelle
fanno vesti simili ad una tonaca, che scende loro
fino al ginocchio. A ponente, nel mare, vi è un vortice
(il Malstroem).
</p>

<p>
Sulla fine dell’800 il geografo di Ravenna, l’anonimo
ravennate, parla di un popolo scandinavo,
che abita il paese più freddo del mondo. E via via,
per secoli trovate molti autori che si copiano l’un
l’altro, lasciandoci la parola di finni, con cui anche
oggi danesi, islandesi e norvegiani battezzano i
<span class="pagenum" id="Page_178">[178]</span>
nostri lapponi. Per il Van Düben i finni di Tacito
sono gli scrito-finni degli scrittori del medio
evo.
</p>

<p>
Un’antica tradizione dice che son venuti dall’oriente;
e Castren, raccogliendo la tradizione, credette
di poterla precisar meglio, dicendo che essi
son partiti dall’Altai coi finlandesi; cosa però che
è assai più facile a dire che a precisare. Il Van
Düben, più scettico del Castren, trova i lapponi
troppo diversi dai finni per poterli fare escire da
un unico ceppo. È vero, che le loro lingue sono
affini, che appartengono entrambi al gruppo ugro-altaico;
ma altra cosa è l’affinità filologica ed altra
la etnica. I lapponi emigrarono forse per i primi
da un grande centro altaico, emigrando verso il
nord-ovest, lungo il fiume Irtisch o l’Obi e passando
gli Urali. Dire a qual’epoca giungessero in
Europa è cosa impossibile.
</p>

<p>
I lapponi hanno nella loro lingua 18 parole per
esprimere la forma dei monti, 20 per il ghiaccio,
11 per il freddo, 41 per la neve e le sue varietà,
mentre d’altra parte sono poverissimi di vocaboli
che esprimono cose di paesi temperati. Anche questo
fatto è un potente indizio per dimostrare, che
questa povera gente nacque tra i ghiacci e tra i
<span class="pagenum" id="Page_179">[179]</span>
ghiacci emigrò, mutando solo il freddo d’Asia in
quello d’Europa.
</p>

<p>
Ecco il poco di sicuro, che la critica etnologica
può affermare sull’origine dei lapponi; inoltrarsi
in vie ristrette per cercare particolari più minuti
sarebbe lo stesso che smarrire la via e perdersi
nel laberinto del romanzo storico.
</p>

<div class="chapter">
<p>
<span class="pagenum" id="Page_181">[181]</span>
</p>

<h2 id="cap6">CAPITOLO SESTO</h2>
</div>

<div class="blockquote">
<p>
IL MONDO IDEALE DEI LAPPONI — LA LORO POESIA — I
LORO PROVERBII E INDOVINELLI — NOVELLINE.
</p>
</div>

<p>
La poesia lappone è una rivelazione tutta moderna
e se alcuni dotti non avessero raccolto con
cura paziente quegli inni polari, essi sarebbero andati
perduti per la storia dell’arte e del pensiero
umano. La civiltà, che tutto lisciando e tutto livellando,
distrugge tanti lineamenti della nostra
psicologia, avrebbe consunti anche quei canti epici
e lirici della Lapponia, che hanno un sapore così
agreste, una forma così fantastica e note così tenere
d’affetto. A furia di passare di bocca in bocca,
senz’essere stati mai consegnati alla penna, si sarebbero
evaporati insieme al fumo azzurro, che esce
dalle povere capanne dei lapponi.
</p>

<p>
<span class="pagenum" id="Page_182">[182]</span>
</p>

<p>
Friis fu il primo, che nel 1856 pubblicò<a class="tag" id="tag18" href="#note18">[18]</a> una
raccolta di favole e leggende lappone, col modesto
proposito di dare un saggio di quella lingua, che
egli aveva studiata con tanto amore. Prima di lui
si sapeva appena, che questo popolo iperboreo e
in apparenza così povero di pensiero avesse un
mondo ideale, benchè Scheffer fin dal 1673 nella
sua <i>Lapponia</i><a class="tag" id="tag19" href="#note19">[19]</a> avesse pubblicato due liriche lapponiche
nell’originale e nella traduzione<a class="tag" id="tag20" href="#note20">[20]</a>. Anche
il pastore Linder di Umea, che viveva ancora
nel 76 più che nonagenario, aveva pubblicato nel
1849 nel giornale svedese <i>Läsning för folket</i> notizie
interessanti sulla Lapponia svedese e sui suoi
<span class="pagenum" id="Page_183">[183]</span>
abitanti, dando un sunto del canto <i>I figli del sole</i>;
ma erano poche gemme raccolte da un tesoro ancora
quasi inesplorato. Il Van Düben nella sua
classica opera sulla Lapponia ci diede tradotto per
intero <i>I figli del sole</i> ed altre poesie epiche, raccolte
specialmente dalla bocca del venerando pastore lappone
Fjellner. Il Donner, finlandese di nascita, venuto
dopo tutti, ci ha dato una vera antologia lapponica,
pubblicata prima in un giornale in lingua
finnica e poi in un volume a parte pubblicato ad
Helsingfors<a class="tag" id="tag21" href="#note21">[21]</a>.
</p>

<p>
Il venerando Fjellner, che forse vive ancora,
merita una calda parola di riconoscenza per avere
conservato lo scrigno prezioso della poesia lapponica.
Nell’estate del 74 il Donner, passando per
Umea e Lycksele, viaggiando a piedi e in barca,
si portò a Sonde, dove il vecchio Fjellner di ottant’anni
e cieco viveva colla sua famiglia e le
sue poche renne, predicando ai suoi paesani la parola
del Signore. Cortesissimo col dotto filologo finlandese
gli dettò la maggior parte delle poesie che
faremo conoscere agli italiani.
</p>

<p>
Anders Fjellner nacque a ciel sereno in una
fredda notte di autunno, il 18 settembre 1795, sui
<span class="pagenum" id="Page_184">[184]</span>
nevosi altipiani di Ruta, fra Votta e Sal nell’Herjedal.
I suoi genitori erano lapponi nomadi e ancor
prima di ricevere il battesimo del cristiano,
ebbe il battesimo lappone, dacchè appena nato lo
lavarono in una sorgente ghiacciata. Mortogli il
padre nel 1804, fu mandato da lontani parenti alla
scuola di Ostersund nel Jämtland, poi al ginnasio
di Hernösand e nel 1818 all’Università di Upsala.
Fin dai primi anni della sua educazione egli stesso
aveva preso il nome di Fjellner, perchè nato sopra
un <i>fjäll</i> (altipiano, monte).
</p>

<p>
Lo studio del latino, del greco e della teologia
si alternavano colla vita nomade del pastore, che
egli riprendeva con passione nelle vacanze della
scuola. Nel 1820, lasciata l’Università, passò molti
anni fra i lapponi svedesi, facendo il missionario,
finchè, presa seco la moglie, due figliuoli e undici
renne, portò la sua carovana a Sorsele, dove rimase
sempre come curato (<i>pastor</i>). Nessuno più di lui
poteva raccogliere con religioso amore la poesia di
un popolo, di cui aveva il sangue nelle vene, benchè
l’educazione lo avesse posto tanto in alto; e
Van Düben e il Donner, conversando col vecchio
<i>pastore</i> di Sorsele, trascrissero ciò che il povero
cieco non poteva più tramandare ai posteri colla
parola scritta.
</p>

<p>
<span class="pagenum" id="Page_185">[185]</span>
</p>

<p>
Il Fjellner crede di ravvisare nelle poesie epiche
della Lapponia un’origine asiatica; ma il Van
Düben e il Donner non sono di quest’avviso. Benchè
questi canti abbiano un’origine antichissima,
e può dirsi preistorica, sembrano ad essi lapponi,
null’altro che lapponi. In alcuni di essi sono evidenti
alcune ricuciture e rammendi fatti in epoche
posteriori, per cui sulla maschia e mitica orditura
antica si vedono i ricami medioevali e le storpiature
moderne di nomi e di paesi. La stoffa primitiva
però è così robusta e così ben tornita, che
rammendi, ricuciture e ricami non bastano a guastarla,
e noi ci troviamo innanzi agli occhi una
delle più franche e più originali espressioni del
mondo ideale di un popolo iperboreo.
</p>

<p>
Lasciamo, che eruditi e filologi dissertino sopra
l’origine di questi canti. È probabile, che essi rimontino
ad un’epoca, in cui le diverse stirpi finniche
si trovavano raccolte in un più stretto territorio.
Separate le une dalle altre per successive
emigrazioni, portarono seco il palladio prezioso della
poesia dei loro padri, e se la tramandarono con
culto religioso da padre in figlio.
</p>

<p>
Leggendo le poesie lapponiche, che daremo letteralmente
tradotte dallo svedese o dal tedesco, voi
troverete i caratteri più salienti d’ogni poesia arcaica
<span class="pagenum" id="Page_186">[186]</span>
di popoli primitivi insieme ai lineamenti più
speciali della natura e dei costumi lapponici. Il
nervosismo sommo di quella gente, che li espone
ad allucinazioni frequenti, a veri miraggi della fantasia,
dà anche alla loro poesia il carattere fantastico;
e lo stesso Fjellner, cristiano, sacerdote e
dottorato ad Upsala, raccontava in piena buona
fede di aver veduto un giorno la figlia del sole.
Egli viaggiava sui monti dell’Herjedal e si trovava
ravvolto nella nebbia. Egli ode a un tratto un
grande scampanio di armenti e vede sedere sopra
una pietra la splendida figlia del sole. Egli pian
piano se l’avvicina per di dietro, onde stringerla
fra le sue braccia; ma egli non stringe che una
pietra, contro cui batte il capo. Essa era sparita!
La figlia del sole, <i>paive neita</i>, è detta anche dai
lapponi <i>saivo neida</i> o figlia del mondo sotterraneo,
o <i>ruona neida</i>, cioè la figlia della primavera o la
verdeggiante. Chi riesce ad abbracciarla senza che
ella se n’accorga, conserva i suoi armenti di renne
e le sue ricchezze.
</p>

<p>
Friis, il quale si è occupato specialmente della
favola e della leggenda, le divide in tre categorie:
la prima è mitica e ci offre sotto la forma di leggende
i ricordi dell’antica religione dei lapponi;
la seconda attinge le sue ispirazioni da avvenimenti
<span class="pagenum" id="Page_187">[187]</span>
storici e ci parla specialmente delle lotte fra
tribù o popoli diversi; la terza ci dà le descrizioni
e i costumi degli animali. Nelle pagine seguenti
il lettore troverà molti saggi di queste tre
diverse forme di poesia, e senza bisogno di commenti
saprà assegnare ad ognuna di esse il battesimo
scolastico. A noi però importa assai più il
segnare i caratteri salienti di questa poesia, che
è forse neolitica e che certamente accompagna i
primi crepuscoli ideali del pensiero umano.
</p>

<p>
Voi trovate nelle pagine seguenti i ricordi atavici
dell’antropofagia e dei sacrifizii umani<a class="tag" id="tag22" href="#note22">[22]</a>, il
culto degli astri e le lotte e le rapine fra tribù e
tribù. L’ardore dei sensi è nudo e innocente come
la natura, senza foglie di fico, nè veli di ipocrito
pudore. L’astuzia primitiva e quasi infantile, va
compagna della violenza selvaggia, ma il sentimento
della famiglia domina il campo degli affetti, e il
tradimento, la viltà, la menzogna sono assenti; per
cui il carattere di questo popolo si dimostra fino
dalla più remota antichità onesto, buono, sincero.
Se a questo aggiungi un amore caldo, tenerissimo
per gli animali domestici, per il renne, amico e
<span class="pagenum" id="Page_188">[188]</span>
compagno inseparabile dell’uomo iperboreo e il terrore
sacro per gli animali selvaggi, tu avrai segnati
i lineamenti caratteristici di questa poesia
lapponica, che a volta a volta dalle puerili fantasie
si innalza fino alle forme più auguste dell’epopea
omerica, o si intenerisce fino alle note più soavi
della nostra poesia moderna. Uno studio critico di
questi canti segnerebbe di certo le leggi più fondamentali
dell’estetica dell’arte, mostrando ciò che
è umanamente bello per tutti e ciò che commuove
le viscere e il pensiero di ogni creatura intelligente
nata sotto il sole.
</p>

<p>
Il viaggiatore russo Dantschenko fece un viaggio
nella Lapponia russa durante il 1873 e raccolse
parecchie canzoni dalla bocca degli stessi abitanti
del paese. Eccone una ch’egli udì cantare da una
fanciulla, che lo conduceva sul lago Imandra, facendogli
da barcaiolo:
</p>

<div class="poem"><div class="stanza">
<p class="i01">Venne da me un vecchio pescatore</p>
<p class="i01">Un ricco pescatore del lago Murd,</p>
<p class="i01">Mi portò reti dorate</p>
<p class="i01">Reti d’oro e reti d’argento.</p>
<p class="i01">Ascoltami, o fanciulla, disse egli,</p>
<p class="i01">Io ti voglio prender nella rete,</p>
<p class="i01">In quella d’argento, in quella d’oro.</p>
<p class="i01">Io risi così forte al pescatore,</p>
<p class="i01"><span class="pagenum" id="Page_189">[189]</span></p>
<p class="i01">Che mi si udì al dì là dei monti:</p>
<p class="i01">Vecchio pescatore tu sei venuto troppo tardi,</p>
<p class="i01">Ricco pescatore, colla rete</p>
<p class="i01">Colla rete d’argento, colla rete d’oro.</p>
<p class="i01">La tua buona pesca è andata a male</p>
<p class="i01">E tu hai lasciato scappare il pesce:</p>
<p class="i01">Da lungo tempo è già caduto</p>
<p class="i01">In un’altra rete, che lo stringe</p>
<p class="i01">Non nella tua d’argento, nè nella tua d’oro,</p>
<p class="i01">Ma in una rete tessuta di canapa.</p>
<p class="i01">Ma non sei tu che l’hai preso, ricco pescatore,</p>
<p class="i01">Ma un povero giovinotto.</p>
</div></div>

<p>
Un’altra canzone lappone raccolta dallo Dantschenko
è la seguente:
</p>

<div class="poem"><div class="stanza">
<p class="i01">Sugli alti monti io me n’andai</p>
<p class="i01">Alla caccia del rangifero,</p>
<p class="i01">Uno ne cadde colla freccia di ferro</p>
<p class="i01">E il ferro penetrò</p>
<p class="i01">Nel caldo cuore dell’animale.</p>
<p class="i01">Ad un tratto cadde il renne</p>
<p class="i01">Sulla neve e giacque senza moto.</p>
<p class="i01">Presi l’animale sulle mie spalle</p>
<p class="i01">E lo portai giù al villaggio.</p>
<p class="i01">Gli tagliai ambo le corna</p>
<p class="i01">Le staccai e gettai sdegnoso</p>
<p class="i01">Nel lago le superbe corna.</p>
<p class="i01">Tagliai pure tutte le zampe</p>
<p class="i01">Le tagliai e le gettai nell’onda.</p>
<p class="i01"><span class="pagenum" id="Page_190">[190]</span></p>
<p class="i01">Solo il corpo io presi con me</p>
<p class="i01">E lo portai nella capanna ai miei genitori</p>
<p class="i01">E diedi ad essi la carne.</p>
<p class="i01">Solo il caldo, l’ardente cuoricino</p>
<p class="i01">Diedi io festoso alla mia fanciulla.</p>
</div></div>

<p>
Nel prezioso libro del Donner troviamo questi
altri saggi di poesia lapponica:
</p>

<h3><span class="smcap">Il Salice</span></h3>

<div class="poem"><div class="stanza">
<p class="i01">Piccolo salice, piccolo salice, perchè rimani tu così confuso?</p>
<p class="i01">Ti culla bene il vento del nord, o piccolo salice?</p>
<p class="i01">Ti culla il vento del nord o ti flagella colla pioggia battente?</p>
<p class="i01">O accarezza le tue radici colle fredde onde?</p>
<p class="i01">Le donne del Maggiore camminarono, camminarono,</p>
<p class="i01">Si fabbricarono due remi</p>
<p class="i01">Due remi e il canotto fu il terzo.</p>
<p class="i01">Presero così la bella fanciulla</p>
<p class="i01">E la posero in mezzo al canotto.</p>
<p class="i01">Fanciulla, fanciulla, perchè sei tu così turbata?</p>
<p class="i01">Piangi tu, o fanciulla, per il padre o per la madre?</p>
<p class="i01">Piangi tu per il padre, la madre, la sorella, il fratello?</p>
<p class="i01">Piangi tu per la sorella, il fratello o i congiunti?</p>
</div></div>

<p>
Questo canto non finisce qui, ma il Popov che
lo pubblicò per il primo, non potè averne la continuazione.
</p>

<p>
<span class="pagenum" id="Page_191">[191]</span>
</p>

<p>
L’amore profondo e tenero per la patria e la
famiglia si trova nelle poesie lapponiche come nelle
sirianiche e nelle finniche. Nei preziosi manoscritti
lasciati dal dottissimo Castren, e che si trovano oggi
nella Biblioteca dell’Università di Helsingfors, avete
sette canzoni sirianiche, tutte dedicate al matrimonio,
ed eccone una come saggio:
</p>

<h3><span class="smcap">Il canto della Sposa</span></h3>

<div class="poem"><div class="stanza">
<p class="i01">Mi si è tolta la libera volontà,</p>
<p class="i01">Mi si è preso teneramente il mio cuore,</p>
<p class="i01">Mi si incatenò la mia giovine testolina,</p>
<p class="i01">Mi si tennero fermi i miei ricci d’oro,</p>
<p class="i01">Mi si trascinò per la punta delle dita?</p>
<p class="i01">O mio padre, mio educatore,</p>
<p class="i01">O mia madre, che ebbe cura di me,</p>
<p class="i01">O fratello, coraggioso come il falco,</p>
<p class="i01">O mia propria, o cara sorella,</p>
<p class="i01">Fratello di mio padre, o buona cugina,</p>
<p class="i01">Così voi avete già deciso</p>
<p class="i01">Io devo abbandonare casa e cortile!</p>

</div><div class="stanza">
<p class="i01">Così io andai alle nozze</p>
<p class="i01">Presi il calice ripieno</p>
<p class="i01">E a tutti gli ospiti offersi il vino,</p>
<p class="i01">Guardai a tutti i convenuti</p>
<p class="i01">Attraverso le mie ciglia d’oro;</p>
<p class="i01"><span class="pagenum" id="Page_192">[192]</span></p>
<p class="i01">Non lo prese però il buon fratello,</p>
<p class="i01">Lungi egli è, il lieto falco</p>
<p class="i01">Egli siede nella nera <i>tundra</i><a class="tag" id="tag23" href="#note23">[23]</a></p>
<p class="i01">Nel seno dell’oscuro mare</p>
<p class="i01">Sotto le alte rupi degli Urali.</p>
<p class="i01">Accorri qui, o mio nobile fratello,</p>
<p class="i01">Non odi: io son scacciata</p>
<p class="i01">Dalle dorate regioni del mio paese</p>
<p class="i01">Vieni, o vieni, mio caro fratello,</p>
<p class="i01">Che giacesti sullo stesso seno della madre,</p>
<p class="i01">Vieni e vedi come io parta!</p>
<p class="i01">Scegli le renne dall’armento,</p>
<p class="i01">Scegline sei, delle maggiori,</p>
<p class="i01">Attaccale ad una slitta,</p>
<p class="i01">Aggiogale ad una slitta,</p>
<p class="i01">Legale solidamente con nere cinghie</p>
<p class="i01">E corri rapido a casa!</p>
<p class="i01">Spumeggin pure cento e venti fiumi,</p>
<p class="i01">Irrompano selvaggi i torrenti di primavera,</p>
<p class="i01">Frapponendosi sulla tua via,</p>
<p class="i01">E tu innalzati leggero come il cigno</p>
<p class="i01">O veloce come un’anitra.</p>

</div><div class="stanza">
<p class="i01">Venerato padre, cara madre,</p>
<p class="i01">Io fui pur fedele, povera fanciulla,</p>
<p class="i01">Sempre come un figlio prediletto,</p>
<p class="i01">Perchè volete voi scacciare</p>
<p class="i01"><span class="pagenum" id="Page_193">[193]</span></p>
<p class="i01">La fedele serva dalla vostra casa,</p>
<p class="i01">Per darmi in cambio stranieri genitori,</p>
<p class="i01">Sconosciuti fratelli e sorelle?</p>
<p class="i01">Dovrò io diventar cento volte più saggia,</p>
<p class="i01">O poveretta, dovrò io sempre</p>
<p class="i01">Piegar la mia testolina</p>
<p class="i01">Per trovar gioie presso di loro?</p>
<p class="i01">Se il piacere non dimora presso di loro,</p>
<p class="i01">Io penserò alla patria,</p>
<p class="i01">E godrò la gioia passata</p>
<p class="i01">Presso il padre e la madre.</p>
</div></div>

<p>
Celebre è la poesia lapponica seguente, raccolta
da Fjellner:
</p>

<h3><span class="smcap">I figli del Sole</span></h3>

<div class="poem"><div class="stanza">
<p class="i01">Un tempo gli uomini erano pochi</p>
<p class="i01">E le fanciulle mancavano agli uomini.</p>
<p class="i01">Un uomo aveva abbracciata la sua donna,</p>
<p class="i01">Aveva mischiato il suo sangue con quello di lei,</p>
<p class="i01">E la madre allatta il bimbo,</p>
<p class="i01">Bagna e alimenta il fanciullo.</p>
<p class="i01">Si dimena il fanciullo nella culla,</p>
<p class="i01">Perchè egli aveva ricevuto dal suo genitore</p>
<p class="i01">Tendini forti e solidi,</p>
<p class="i01">E l’antenato diede l’ingegno</p>
<p class="i01">Alla progenie del figlio di Kalla.</p>

</div><div class="stanza">
<p class="i01"><span class="pagenum" id="Page_194">[194]</span></p>

</div><div class="stanza">
<p class="i01">Corre voce, così suona la leggenda:</p>
<p class="i01">Dietro la stella legata (<i>forse</i> fissa)</p>
<p class="i01">Ad occidente lontano dalla luna e dal sole</p>
<p class="i01">Son le pietre oro e argento,</p>
<p class="i01">Pietre del focolare, pietre delle reti.</p>
<p class="i01">Scintilla l’argento, fiammeggia l’oro,</p>
<p class="i01">Le rupi si specchiano nel mare.</p>
<p class="i01">Anche i soli, le lune, le stelle,</p>
<p class="i01">Luccicano, sorridono, specchiandosi risplendono.</p>

</div><div class="stanza">
<p class="i01">Il figlio del Sole stacca la sua barchetta,</p>
<p class="i01">Prende con sè il meglio della sua gente.</p>
<p class="i01">Il vento soffiando gonfia le vele,</p>
<p class="i01">Lo spirito delle acque spinge la barchetta,</p>
<p class="i01">L’onda trascina all’innanzi gli uomini.</p>
<p class="i01">Il timone si drizza al disco</p>
<p class="i01">E il vento d’oriente culla la barchetta.</p>
<p class="i01">Onde non tocchi la luna,</p>
<p class="i01">La luna e il sole diventarono</p>
<p class="i01">Più piccoli della stella del nord.</p>
<p class="i01">Sorge ora una luce d’un’altra specie</p>
<p class="i01">E diventa più grande che il sole,</p>
<p class="i01">Risplende in rosso e illumina gaiamente.</p>

</div><div class="stanza">
<p class="i01">Passano lunghi anni in mare.</p>
<p class="i01">Finalmente, ecco alla fine del viaggio</p>
<p class="i01">Si apre la spiaggia del gigante,</p>
<p class="i01">Si fa orribile e s’innalza.</p>
<p class="i01">E la giovane figlia del gigante,</p>
<p class="i01"><span class="pagenum" id="Page_195">[195]</span></p>
<p class="i01">Essa, la cucitrice del vecchio cieco,</p>
<p class="i01">Lava alla luce di una fiaccola gli abiti,</p>
<p class="i01">Stropiccia e batte i vestiti con diligenza,</p>
<p class="i01">Poi li risciacqua e li spreme,</p>
<p class="i01">Li fa seccare e li ripulisce.</p>

</div><div class="stanza">
<p class="i01">Dando grazia al suo seno<a class="tag" id="tag24" href="#note24">[24]</a></p>
<p class="i01">Rivolge rapida i suoi sguardi,</p>
<p class="i01">Guarda forte il giovane negli occhi;</p>
<p class="i01">Parla, donde vieni? chi cerchi tu?</p>
<p class="i01">Vieni tu al tavolo della morte</p>
<p class="i01">Per nutrire il mio padre,</p>
<p class="i01">Per dare a me un boccone da succhiare,</p>
<p class="i01">Per ristorare il mio fratello stanco,</p>
<p class="i01">Per dar parte al mio suocero?</p>
</div></div>

<p>
<i>Il figlio del Sole:</i>
</p>

<div class="poem"><div class="stanza">
<p class="i01">Sarakka<a class="tag" id="tag25" href="#note25">[25]</a> mi diede dal padre</p>
<p class="i01">Tendini robusti, potenti forze</p>
<p class="i01">Mischiando le forze dei due genitori.</p>
<p class="i01"><span class="pagenum" id="Page_196">[196]</span></p>
<p class="i01">Uksa Aka col suo latte</p>
<p class="i01">Mi versò nel capo l’ingegno.</p>
<p class="i01">Io cerco colei che mi dia calma nella procella,</p>
<p class="i01">Che freni l’ira,</p>
<p class="i01">Che felicemente mi segua nella morte e nella vita,</p>
<p class="i01">Una che mi freni nella fortuna,</p>
<p class="i01">Che mi protegga nella sventura,</p>
<p class="i01">Che mi conforti nei tormenti del cuore,</p>
<p class="i01">Che nella fatica e nell’angoscia mi riposi,</p>
<p class="i01">Che mi porti fortuna nella pesca,</p>
<p class="i01">Che nella commozione mi dia pace,</p>
<p class="i01">Che doni degli eredi alla mia razza.</p>
</div></div>

<p>
<i>La figlia del gigante:</i>
</p>

<div class="poem"><div class="stanza">
<p class="i01">Ogni goccia del mio sangue ribolle,</p>
<p class="i01">Più alto si gonfia il seno della vergine,</p>
<p class="i01">Tutti i miei sensi si sconvolgono.</p>
<p class="i01">Mescoliamo il nostro sangue,</p>
<p class="i01">Intrecciamo i nostri corpi,</p>
<p class="i01">Mescoliamo gioie e dolori,</p>
<p class="i01">Tu figlio di madre straniera.</p>
<p class="i01">Al mio padre, al mio caro</p>
<p class="i01">Voglio dire il mio desio, la mia aspirazione,</p>
<p class="i01">Le mie amare lagrime chiamano</p>
<p class="i01">La mia madre che giace lì nel profondo dell’arena e della scorza di betula.</p>
</div></div>

<p>
<span class="pagenum" id="Page_197">[197]</span>
</p>

<p>
<i>Il gigante, che ha l’intenzione di mangiarlo,
dice con sprezzo:</i>
</p>

<div class="poem"><div class="stanza">
<p class="i01">Vieni presto, o figlio del Sole!</p>
<p class="i01">Mettiamo alla prova colla mano</p>
<p class="i01">La piegatura delle nostre dita,</p>
<p class="i01">Vediamo chi abbia le dita più pieghevoli,</p>
<p class="i01">Chi abbia le dita più solide.</p>
</div></div>

<p>
(<i>La figlia porge al giovane un’àncora di ferro e il giovane la
presenta al vecchio</i>).
</p>

<div class="poem"><div class="stanza">
<p class="i01">Davvero, sono abbastanza forti</p>
<p class="i01">I tendini delle dita dell’eroe solare;</p>
<p class="i01">Forte è la piegature delle dita del giovane.</p>
</div></div>

<p>
<i>Il figlio del Sole dà poi per consiglio della figlia
al vecchio come doni:</i>
</p>

<div class="poem"><div class="stanza">
<p class="i01">Un barile d’olio di pesce come cibo di nozze,</p>
<p class="i01">Un barile di catrame come bevanda di nozze,</p>
<p class="i01">Un cavallo per pietanza.</p>
</div></div>

<p>
<i>Il gigante parla:</i>
</p>

<div class="poem"><div class="stanza">
<p class="i01">Dolce, dolce è la bevanda</p>
<p class="i01">Del paese del sole: essa si beve volentieri.</p>
<p class="i01">Forte è anche la bevanda</p>
<p class="i01">Del figlio del Sole e fa smarrire i sensi.</p>
<p class="i01">Eccellente pure è la pietanza.</p>

</div><div class="stanza">
<p class="i01"><span class="pagenum" id="Page_198">[198]</span></p>

</div><div class="stanza">
<p class="i01">Ma ahimè, ecco ch’egli si ubriaca,</p>
<p class="i01">E la sua dura testa si confonde,</p>
<p class="i01">Il grasso del pesce e del legno</p>
<p class="i01">Scendono al suo core e lo rammolliscono.</p>
<p class="i01">Egli afferra l’àncora di ferro,</p>
<p class="i01">Suda e si riscalda sempre più.</p>

</div><div class="stanza">
<p class="i01">E il vecchio cieco</p>
<p class="i01">Li pone e dà posto ad ambedue</p>
<p class="i01">Sulla pelle del dominatore delle acque (<i>balena</i>).</p>
<p class="i01">Incide loro il mignolo</p>
<p class="i01">E mischia il sangue di amendue,</p>
<p class="i01">Congiunge le mani, unisce petto a petto,</p>
<p class="i01">Allaccia anche i nodi dei baci,</p>
<p class="i01">Mette da parte gli impedimenti,</p>
<p class="i01">Scioglie le mani, scioglie i nodi,</p>
<p class="i01">Si portano le pentole nuziali, poi si beve.</p>

</div><div class="stanza">
<p class="i01">Alla sua tessitrice, alla valente,</p>
<p class="i01">Alla sua unica filatrice di tendini,</p>
<p class="i01">Alla sua cucitrice, alla unica</p>
<p class="i01">Sceglie egli i doni nuziali:</p>
<p class="i01">Pezzi d’oro degli scogli della riva</p>
<p class="i01">Fa egli rompere, fa egli portare,</p>
<p class="i01">Portare sulle navi barre d’argento,</p>
<p class="i01">E lo aiuta l’amante della vergine,</p>
<p class="i01"><span class="pagenum" id="Page_199">[199]</span></p>
<p class="i01">Il giovane dai bei ricci,</p>
<p class="i01">Nella barca dalle ali di canape,</p>
<p class="i01">Colle vele floscie.</p>
</div></div>

<p>
<i>Il gigante domanda:</i>
</p>

<div class="poem"><div class="stanza">
<p class="i01">Vi è posto ancora nella tua barca,</p>
<p class="i01">Può essa portare un peso maggiore?</p>
<p class="i01">— Sì, vi è posto. — E si portano altri doni.</p>
<p class="i02">  (<i>La sposa</i>)</p>
<p class="i01">Sì lascia cadere le scarpe virginali,</p>
<p class="i01">Segue il servizio del fratello straniero,</p>
<p class="i01">Alla guardia della suocera</p>
<p class="i01">E riceve la chiave magica.</p>
<p class="i01">Poi essa porta via dalla capanna</p>
<p class="i01">Tre casse fatte di pino;</p>
<p class="i01">Azzurra la prima, rossa la seconda,</p>
<p class="i01">Bianca la terza; oltracciò tre nodi.</p>
<p class="i02">  (<i>Le casse contengono</i>):</p>
<p class="i01">Guerra e pace, sangue e fuoco,</p>
<p class="i01">Malattia, morte e pestilenze</p>
<p class="i01">E i tre nodi del panno di bagno</p>
<p class="i01">Di Sar, Uks e Madderakka.</p>
<p class="i02">  (<i>Portano</i>):</p>
<p class="i01">Dolci zeffiri, vento e procelle.</p>
<p class="i01">Si fanno i nodi della castità e si danno<a class="tag" id="tag26" href="#note26">[26]</a></p>
<p class="i01">In guardia di Madderakka.</p>

</div><div class="stanza">
<p class="i01"><span class="pagenum" id="Page_200">[200]</span></p>

</div><div class="stanza">
<p class="i01">Allora ritornarono dalla pesca i figli,</p>
<p class="i01">Dalla pesca della morsa, delle foche, delle balene</p>
<p class="i01">E cercarono della sorella. — Dove è dessa?</p>
<p class="i01">Dov’è la bellezza della capanna?</p>
<p class="i01">Nulla rimane di essa fuorchè le orme,</p>
<p class="i01">Il sudore di chi fu ad essa così simpatico,</p>
<p class="i01">L’odore di chi ce l’ha sedotta?</p>
<p class="i01">A chi ha essa dato la mano,</p>
<p class="i01">Chi ebbe forza per conquistarla,</p>
<p class="i01">Chi ha giuocato da uomo o da donna,</p>
<p class="i01">Chi giuoca scherzando colla fanciulla?</p>
<p class="i01">Chi ha forse picchiato alla porta di Uksakka?</p>
</div></div>

<p>
<i>Il gigante risponde:</i>
</p>

<div class="poem"><div class="stanza">
<p class="i01">Il figlio del Sole allargando le vele l’ha involata.&nbsp;—</p>
<p class="i01">Vola in mare la barchetta dei fratelli</p>
<p class="i01">Per inseguire e dare la caccia</p>
<p class="i01">E restituire il poledro alla casa.</p>
<p class="i01">Già si sente il batter dei remi,</p>
<p class="i01">Più vicino si fa il rumor del timone</p>
<p class="i01">E il muggire e l’infuriar delle onde.</p>
<p class="i02">  (<i>La sposa</i>)</p>
<p class="i01">Scioglie per difendersi un nodo virginale,</p>
<p class="i01">Un vento allora gonfia le vele,</p>
<p class="i01">E la barchetta rompe le onde,</p>
<p class="i01">Le getta da ambo le parti</p>
<p class="i01">E i giganti rimangono addietro.</p>
<p class="i01"><span class="pagenum" id="Page_201">[201]</span></p>
<p class="i01">Più forte abbrancano essi i remi,</p>
<p class="i01">Il sudore goccia dai loro occhi,</p>
<p class="i01">Si odono l’ira, il grido e le minaccie,</p>
<p class="i01">Cuoce la bile e divampa il furore.</p>

</div><div class="stanza">
<p class="i01">E la sposa è pensierosa per lo sposo,</p>
<p class="i01">Le brilla l’occhio e le batte il cuore,</p>
<p class="i01">Pensa alle gioie delle nozze,</p>
<p class="i01">E le si gonfian le vene</p>
<p class="i01">E il sangue la inonda fortemente.</p>
<p class="i01">Domanda allo sposo, facendogli riverenza:</p>
<p class="i01">La tua barchetta può sopportare maggior vento?</p>
<p class="i01">Solidi e forti sono l’alberatura e le sarte?</p>
<p class="i01">Scioglie allora il secondo nodo sanguigno</p>
<p class="i01">E il vento incomincia da occidente</p>
<p class="i01">A sollevare i figli del mare (<i>le onde</i>),</p>
<p class="i01">Gonfia e tende le vele</p>
<p class="i01">E i fratelli rimangono molto addietro.</p>
<p class="i01">Bolle il sangue, la vendetta ha sete,</p>
<p class="i01">Ricorrono agli ultimi sforzi,</p>
<p class="i01">Si asciugano il sudore sanguigno dal volto,</p>
<p class="i01">Le mani si affrettano, i dorsi si piegano,</p>
<p class="i01">I pugni si irrigidiscono sul remo.</p>
<p class="i01">Poi diventan caldi e via corre la navicella</p>
<p class="i01">Rompendo i flutti dell’aperto mare.</p>
<p class="i01">Così vennero più vicini alla barchetta.</p>
</div></div>

<p>
<span class="pagenum" id="Page_202">[202]</span>
</p>

<p>
<i>La sposa:</i>
</p>

<div class="poem"><div class="stanza">
<p class="i01">Sopporta la tua barchetta vento più gagliardo,</p>
<p class="i01">Sopporta dessa più forte bufera?</p>
<p class="i01">Scioglie allora il terzo nodo.</p>
<p class="i01">Anche Ilma Razza montò in collera</p>
<p class="i01">E il servo del dominatore del cielo.</p>
<p class="i01">Il vento del nord dal mezzo del cielo</p>
<p class="i01">Mandò la procella e piegò le antenne.</p>
<p class="i01">Qua e là ondeggia la vela,</p>
<p class="i01">Balza la barchetta e si piega sui fianchi.</p>
<p class="i01">Anche la sposa si corica e si rintana</p>
<p class="i01">Nel più profondo della navicella</p>
<p class="i01">E nasconde le scintille dei suoi occhi</p>
<p class="i01">Alla luce dell’aurora.</p>
<p class="i01">Sullo scoglio andarono i fratelli</p>
<p class="i01">Ambedue per cercar la sorella.</p>
<p class="i01">Il Sole li disciolse</p>
<p class="i01">E poi li indurì in due rupi.</p>
<p class="i01">Si vedono anche oggi a Vake.</p>
<p class="i01">Anche la loro cuprea navicella si mutò in rupe.</p>

</div><div class="stanza">
<p class="i01">Sulle pelli d’orso e di renne</p>
<p class="i01">La sposa festeggiò le sue nozze,</p>
<p class="i01">Diventò piccola come gli altri uomini.</p>
<p class="i01">Con un’ascia tolta dalla sua cassa</p>
<p class="i01">Si fa la porta, si fa più larga</p>
<p class="i01"><span class="pagenum" id="Page_203">[203]</span></p>
<p class="i01">E s’ingrandiscono le camere.</p>
<p class="i01">Essa partorì i figli del Sole,</p>
<p class="i01">Essa partorì i figli di Kalla.</p>

</div><div class="stanza">
<p class="i01">Quando l’ultimo finì in Svezia</p>
<p class="i01">L’ucciso, il celibe (<i>Carlo XII</i>),</p>
<p class="i01">Un altro ramo andò a Karjel,</p>
<p class="i01">Un altro ancora più al sud</p>
<p class="i01">Dietro la Danimarca e l’Iutland<a class="tag" id="tag27" href="#note27">[27]</a>.</p>
</div></div>

<h3><span class="smcap">Il figlio di Pissa Passa</span></h3>

<div class="poem"><div class="stanza">
<p class="i01">Pissa, capo dei villaggi del paese del sole,</p>
<p class="i01">Passa, la figlia del capo del paesi della notte,</p>
<p class="i01">Nelle loro nozze avevano giurato</p>
<p class="i01">Sulla pelle d’orso</p>
<p class="i01">Non splenderà una scintilla del secondo mondo</p>
<p class="i01">A colui, che rompe il giuramento;</p>
<p class="i01">Ma ecco che uno stalu toglie la vita all’uomo</p>
<p class="i01">E gli rapisce il suo tesoro come pure gli armenti.</p>
<p class="i01">La moglie prende con sè una parte del gregge</p>
<p class="i01">E via se ne fugge incinta.</p>
<p class="i01">Là partorisce un figlio.</p>
<p class="i01">Il figlio domanda: — Dove è mio padre?</p>
<p class="i01"><span class="pagenum" id="Page_204">[204]</span></p>
<p class="i01">— Mio figlio, tu non hai padre.</p>
<p class="i01">Il figlio ripete:</p>
<p class="i01">— Il francolino ha il suo maschio, il gallo di montagna la sua gallina,</p>
<p class="i01">La pernice delle nevi il suo compagno, la renna il suo renne,</p>
<p class="i01">L’orsa ha il suo orso e l’alce il suo maschio.</p>
<p class="i01">Anch’io non posso esser nato dalle pietre o dagli alberi!</p>
<p class="i01">Il fanciullo cresce d’anno in anno,</p>
<p class="i01">Diventa un uomo, va a caccia nel bosco,</p>
<p class="i01">Importuna sua madre: — Chi è mio padre?</p>
<p class="i01">Finalmente essa risponde:</p>
<p class="i01">— Tuo padre porta l’alce vivo dietro la porta,</p>
<p class="i01">Egli lo porta giù dal pascolo delle renne,</p>
<p class="i01">Lo porta giù colle scarpe di neve.</p>
<p class="i01">— Madre, madre, dimmi il nome di mio padre.</p>
<p class="i01">— Il padre porta il pellegrino del bosco (<i>l’orso</i>)</p>
<p class="i01">Che muggisce e brontola dietro la capanna.&nbsp;—</p>
<p class="i01">Il fanciullo indossa il proprio vestito e si reca alla casa dove si riunisce il popolo.</p>
<p class="i01">Se ne va di là e prende col laccio la madre dei boschi (<i>l’orsa</i>),</p>
<p class="i01">La muggente, la brontolona, che si agita e sbalza di qua e di là.</p>
<p class="i01">Egli la lascia muggire e brontolare e la trascina alla porta della capanna.</p>
<p class="i01">Egli vi entra:</p>
<p class="i01">— Mammina, mammina, fammi un pane.</p>
<p class="i01">La madre fa un pane e lo cuoce sui roventi carboni.</p>
<p class="i01">— Mammina, dammi il pane colla tua mano,</p>
<p class="i01"><span class="pagenum" id="Page_205">[205]</span></p>
<p class="i01">Cara madre, dammi la tua mano.</p>
<p class="i01">La madre gli porge la mano, il figlio</p>
<p class="i01">La stringe col caldo pane:</p>
<p class="i01">— Mammina, mammina, chi è mio padre?</p>
<p class="i01">— Pissa Passa, mio figlio.</p>
<p class="i01">— Dove andò egli?</p>
<p class="i01">— Il vecchio della nera montagna lo ha ucciso segretamente.</p>
<p class="i01">Ci prese gli armenti, ci prese il nascosto tesoro.</p>
<p class="i01">Già da lungo tempo io ti ho ammonito</p>
<p class="i01">Di non andare sugli alti monti splendenti,</p>
<p class="i01">Non sui pendii e sulle rive di Baikkala.</p>
</div></div>

<p>
<i>Il figlio dice:</i>
</p>

<div class="poem"><div class="stanza">
<p class="i01">Gli uomini hanno tenuto la riunione della giustizia,</p>
<p class="i01">Gli assistenti, i becchini</p>
<p class="i01">E l’araldo sono riuniti.</p>
<p class="i01">Mammuccia,</p>
<p class="i01">Dammi il bastone di guerra di mio padre,</p>
<p class="i01">Coprimi colla veste di guerra del padre e col suo elmo<a class="tag" id="tag28" href="#note28">[28]</a>,</p>
<p class="i01">Colle sue scarpe e coi suoi guanti.</p>
</div></div>

<p>
<i>La madre:</i>
</p>

<div class="poem"><div class="stanza">
<p class="i01">Allora io rimango abbandonata nei miei vecchi giorni,</p>
<p class="i01">Nessuno si cura della mia vita, nessuno</p>
<p class="i01">Mi seppellisce, quando morta, nella corteccia di betula e nell’arena.</p>
<p class="i01"><span class="pagenum" id="Page_206">[206]</span></p>
<p class="i01">Il figlio benedice la madre, l’abbraccia e se ne va,</p>
<p class="i01">Entra nell’ultima capanna della nera montagna</p>
<p class="i01">E entrando dice:</p>
<p class="i01">— Andate e dite ai vostri capi del villaggio,</p>
<p class="i01">Che ora il capo dell’altro villaggio</p>
<p class="i01">È divenuto capo di questo.</p>

</div><div class="stanza">
<p class="i01"><i>Hures</i> il servo tuona,</p>
<p class="i01"><i>Hureskutje</i> lancia lampi,</p>
<p class="i01"><i>Ilmaratje</i>, il più valente servo del dominatore del mondo,</p>
<p class="i01">Lancia i suoi colpi, e versa giù torrenti di acqua.</p>

</div><div class="stanza">
<p class="i01">Un servo se ne va e racconta al vecchio:</p>
<p class="i01">— È venuto ora il capo dell’altro villaggio.</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Invitate il capo dell’altro villaggio</p>
<p class="i01">Ad ospite di questo capo.</p>
<p class="i01">Quale figura ha egli?</p>
<p class="i01">— Egli è più alto di una testa che tutti gli altri,</p>
<p class="i01">Lo copre l’elmo e i suoi denti e i suoi occhi risplendono,</p>
<p class="i01">Ha il bastone di guerra in mano,</p>
<p class="i01">I guanti e la veste di guerra lo difendono,</p>
<p class="i01">Egli è largo di spalle, con forti gambe.</p>
<p class="i01">Il tamburo magico rumoreggia, l’araldo grida,</p>
<p class="i01">I tuoi e i suoi assistenti</p>
<p class="i01"><span class="pagenum" id="Page_207">[207]</span></p>
<p class="i01">Errano d’ambo i lati dei colli,</p>
<p class="i01">I seppellitori dei caduti stanno pronti.</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Preparate il pranzo con un intiero vitello di renne,</p>
<p class="i01">Portatemi la mia camicia di ferro (<i>o di cuoio</i>),</p>
<p class="i01">Archi, freccie, aste e lancie.&nbsp;—</p>
<p class="i01">Il giovane viene e vede un cranio appuntato</p>
<p class="i01">Con serpenti velenosi avvinghiati,</p>
<p class="i01">Dal quale i fanciulli prendono il veleno per le freccie.</p>
<p class="i01">L’araldo grida il suo messaggio e dice:</p>
<p class="i01">— Io lo sfido, io lo sfido (<i>alla lotta</i>) sulla superficie delle acque.</p>
</div></div>

<p>
(<i>Non si risponde</i>).
</p>

<div class="poem"><div class="stanza">
<p class="i01">Io lo sfido, lo sfido a tuffarsi!</p>
</div></div>

<p>
(<i>Non si parla</i>).
</p>

<div class="poem"><div class="stanza">
<p class="i01">Io lo sfido, lo sfido al pugilato,</p>
<p class="i01">Io lo sfido, lo sfido alla lotta!</p>
</div></div>

<p>
(<i>Siccome nessuno risponde, dice il giovane</i>):
</p>

<div class="poem"><div class="stanza">
<p class="i01">Vecchio, vecchio, di chi è quel cranio?</p>
<p class="i01">— È il cranio di Pissa Passa.</p>
</div></div>

<p>
<i>L’araldo:</i>
</p>

<div class="poem"><div class="stanza">
<p class="i01">Io lo sfido, lo sfido al tiro dell’arco!&nbsp;—</p>
<p class="i01">Il vecchio tira una freccia fuori della finestra.</p>
<p class="i01">Essa non trapassò.</p>
<p class="i01"><span class="pagenum" id="Page_208">[208]</span></p>
<p class="i01">Il giovane la strappò e la gettò contro una pietra:</p>
<p class="i01">— Vecchio, vecchio,</p>
<p class="i01">Dove si spuntò la tua freccia?</p>
<p class="i01">— Contro i denti di Pissa Passa.</p>
</div></div>

<p>
<i>Il giovane:</i>
</p>

<div class="poem"><div class="stanza">
<p class="i01">Veramente, i suoi denti avevano scalfiture.</p>
</div></div>

<p>
<i>L’araldo:</i>
</p>

<div class="poem"><div class="stanza">
<p class="i01">Io lo sfido, lo sfido alla balestra.&nbsp;—</p>
<p class="i01">Il vecchio tira una balestra rovente col suo arco.</p>
<p class="i01">Il giovane l’abbatte colla sua lancia,</p>
<p class="i01">La prende, la batte contro una betula, poi la piega:</p>
<p class="i01">— Dove si piegò la tua balestra?</p>
<p class="i01">— Contro i denti di Pissa Passa.</p>
</div></div>

<p>
<i>L’araldo:</i>
</p>

<div class="poem"><div class="stanza">
<p class="i01">Lo sfido, lo sfido alla lotta colla lancia.&nbsp;—</p>
<p class="i01">Coll’arco da piede lancia il vecchio fuori della finestra</p>
<p class="i01">Una lancia avvelenata.</p>
<p class="i01">Il giovane abbatte la lancia volante col suo bastone di guerra,</p>
<p class="i01">La prende e la batte tra le pietre,</p>
<p class="i01">La piega, la rompe e dice:</p>
<p class="i01">— Padre, vecchietto, dove si ruppe la tua lancia?</p>
<p class="i01">— Contro i denti di Pissa Passa.</p>
</div></div>

<p>
<i>Il giovane:</i>
</p>

<div class="poem"><div class="stanza">
<p class="i01">Aha! l’orso è chiuso nella sua tana!</p>
</div></div>

<p>
<span class="pagenum" id="Page_209">[209]</span>
</p>

<p>
<i>Il vecchio:</i>
</p>

<div class="poem"><div class="stanza">
<p class="i01">Dove escirò io, nipotino,</p>
<p class="i01">Dalla porta davanti o per quella di dietro?</p>
<p class="i01">— O babbuccio, vieni giù per la porta di dietro.&nbsp;—</p>
<p class="i01">Il vecchio sen viene armato,</p>
<p class="i01">Il giovane lo riceve col bastone di guerra,</p>
<p class="i01">Lo trascina a sè, prendendolo per le gote,</p>
<p class="i01">Preme le penne della camicia di guerra</p>
<p class="i01">Nel suo petto e le contorce.</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Venite, venite in mio soccorso,</p>
<p class="i01">Ora lottano i capi dei due villaggi fra di loro.</p>

</div><div class="stanza">
<p class="i01">Il servo più valente del dominatore del cielo</p>
<p class="i01">Lancia i suoi lampi contro la capanna e li getta sulle pietanze che vanno cuocendo</p>
<p class="i01">E ardono.</p>
</div></div>

<p>
<i>Il giovane:</i>
</p>

<div class="poem"><div class="stanza">
<p class="i01">Ora sarai tu cotto e lavato</p>
<p class="i01">Nel brodo delle renne di Pissa Passa!&nbsp;—</p>
<p class="i01">I servi vengono, l’uno colle legna,</p>
<p class="i01">L’altro coll’ascia, il terzo coll’ago,</p>
<p class="i01">Altri con altre cose.</p>
<p class="i01">Il figlio di Pissa Passa abbatte il vecchio,</p>
<p class="i01"><span class="pagenum" id="Page_210">[210]</span></p>
<p class="i01">Lo accarezza, poi lo spinge contro il suolo,</p>
<p class="i01">Lo batte e gli dice:</p>
<p class="i01">— Che cosa scegli tu, te ne vai da questo paese o diventi mio schiavo?</p>
<p class="i01">Dov’è il tesoro nascosto di Pissa Passa,</p>
<p class="i01">Dove sono i suoi armenti?</p>
</div></div>

<p>
<i>L’araldo:</i>
</p>

<div class="poem"><div class="stanza">
<p class="i01">Il lampo di Dio o annerisce il cuore</p>
<p class="i01">O rischiara le anime.</p>
<p class="i01">Che cosa sei tu, quando cessi di vivere,</p>
<p class="i01">Quando tu getti via il cucchiaio, quando tu muori?</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Gli occhi infuocati dell’ombra di Pissa Passa</p>
<p class="i01">Scintillano come fuoco, mi bruciano, affascinano.</p>
<p class="i01">Egli mi si affaccia irato, egli m’impedisce la via per l’altro mondo.</p>
<p class="i01">Indarno io vorrei farlo sorgere colla vita, colle ossa,</p>
<p class="i01">Col sangue, coi tendini.</p>
</div></div>

<p>
<i>Il giovane:</i>
</p>

<div class="poem"><div class="stanza">
<p class="i01">Che cosa scegli tu, te ne vai da questo paese o diventi mio schiavo?</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Dove è un dono d’espiazione, che soddisfi Pissa Passa,</p>
<p class="i01">Che mi conceda il suo perdono?</p>
<p class="i01">Un’azione compiuta è come una freccia tirata,</p>
<p class="i01">Chi può ammansare i morti?</p>
</div></div>

<p>
<span class="pagenum" id="Page_211">[211]</span>
</p>

<p>
<i>L’araldo:</i>
</p>

<div class="poem"><div class="stanza">
<p class="i01">Dio solo può rimediare,</p>
<p class="i01">Quando egli ha lanciato il suo fulmine,</p>
<p class="i01">Quando ha dato i colori, quando ha rischiarato i falli,</p>
<p class="i01">Quando ha tutto arso, tutto riscaldato.</p>
<p class="i01">Egli solo lava, cancella, perdona, riunisce.</p>
<p class="i01">Egli solo è egli stesso, egli non è come io e tu,</p>
<p class="i01">Non è come tu ed io!</p>
<p class="i01">Egli solo rischiara e perdona</p>
<p class="i01">E volge tutto al meglio.</p>
<p class="i01">Ma si deve riceverlo con gioia,</p>
<p class="i01">Esso diviene il più prezioso tesoro,</p>
<p class="i01">Il desio più ardente del cuore.</p>
<p class="i01">Se tu non te ne curi, il fulmine ti annerirà,</p>
<p class="i01">Ti guasterà, t’incanterà, ti trascinerà dalla cattiva parte.</p>
<p class="i01">Le anime dell’altro mondo non hanno</p>
<p class="i01">Ossa o carne, eppure esistono davvero.</p>
<p class="i01">Esse non occupano spazio, le rupi non le arrestano,</p>
<p class="i01">L’acqua non le rattiene, non le affoga.</p>
<p class="i01">Esse sono come i pensieri e trapassano</p>
<p class="i01">La terra, il sole, la luna e le stelle.</p>
<p class="i01">Esse non hanno tempo, il tempo è passato dietro ad esse.</p>
<p class="i01">In sogno</p>
<p class="i01">Esse si mostrano a coloro</p>
<p class="i01">Che sono pazzi o allucinati.</p>
<p class="i01">Sono le anime sotterranee, che Ilmaracca ha risanato;</p>
<p class="i01">Sono le ombre infelici, che son divenute nere</p>
<p class="i01">(Che sono sudicie e impure),</p>
<p class="i01">Si vedono ora, buone e cattive,</p>
<p class="i01"><span class="pagenum" id="Page_212">[212]</span></p>
<p class="i01">Esse non prendono più alcun tempo, nè alcun spazio.</p>
<p class="i01">Alcune hanno indossato il vestito del cielo,</p>
<p class="i01">Quelle, che al contrario hanno messo il vestito al rovescio, son divenute brutte,</p>
<p class="i01">Esse sono sempre in lotta, incessantemente,</p>
<p class="i01">Esse non sono mai riscattate e congiunte.</p>
<p class="i01">Incessantemente son sempre le une contro le altre.</p>
<p class="i01">Il padre del cielo solo è egli stesso,</p>
<p class="i01">Egli non è come noi e voi, voi e noi,</p>
<p class="i01">Egli stesso governa il cielo,</p>
<p class="i01">Egli solo signoreggia sull’altro mondo.</p>
</div></div>

<p>
<i>Il vecchio:</i>
</p>

<div class="poem"><div class="stanza">
<p class="i01">Io vedo, egli può lavare i peccati</p>
<p class="i01">Può perdonarli e farli sparire,</p>
<p class="i01">Calmare il cuore e dare il riposo all’infelice.</p>
<p class="i01">Egli può temperare, può condurre alla concordia.</p>
<p class="i01">Io dunque me n’andrò,</p>
<p class="i01">Mi separerò dai tesori e dal loro possessore,</p>
<p class="i01">Il possessore può prendere da sè i suoi armenti.</p>
<p class="i01">Io mi alimenterò con un manipolo di essi</p>
<p class="i01">Al lato orientale delle alte rupi,</p>
<p class="i01">Nel paese dei monti e delle pietre,</p>
<p class="i01">Nei Monti Reppe, il ramo più alto dell’Ammart.</p>
<p class="i01">Io non domando altro</p>
<p class="i01">Che gli argini da salmone alle rive del Läna,</p>
<p class="i01">Ai luoghi di pesca dei monti del fagiano cedrone.&nbsp;—</p>
<p class="i01">Il figlio di Pissa Passa</p>
<p class="i01">Per mezzo del suo cane separò la metà degli armenti,</p>
<p class="i01">E qui morì il vecchio gigante.</p>
<p class="i01"><span class="pagenum" id="Page_213">[213]</span></p>
<p class="i01">Nella palude fra l’acqua e il fango fu egli sepolto,</p>
<p class="i01">I becchini conservarono le sue ossa.</p>
<p class="i01">Una parte della sua fortuna diede egli agli assistenti.</p>
</div></div>

<p>
<i>Il giovane:</i>
</p>

<div class="poem"><div class="stanza">
<p class="i01">La gente di casa del vecchio gli tenne dietro.</p>
<p class="i01">Il sangue non fu versato.&nbsp;—</p>
<p class="i01">Col cuore tranquillo rivolse egli la faccia ad occidente</p>
<p class="i01">A sua madre.</p>
<p class="i01">Egli aveva vinto la procella,</p>
<p class="i01">Riconciliato l’un coll’altro i morti.</p>
<p class="i01">Abbracciò sua madre, egli l’uomo eccellente</p>
<p class="i01">Del mezzodì, del nord, della casa di riunione del popolo.</p>
<p class="i01">E così egli rinnovò e innalzò</p>
<p class="i01">Le pareti e la casa del proprio padre.</p>
</div></div>

<h3><span class="smcap">La vergine del Sole</span></h3>

<div class="poem"><div class="stanza">
<p class="i01">In un giorno splendido di sole un uomo pigro</p>
<p class="i01">Vide sotto un ammasso di rupi, che pendeva minaccioso,</p>
<p class="i01">Sedere la vergine del Sole.</p>
<p class="i01">Egli si avvicina a carpone adagio adagio e l’abbraccia.</p>
<p class="i01">La vergine del Sole dice:</p>
<p class="i01">— Sì, sì, io fui sorpresa.</p>
<p class="i01">Guarda però, tu o omiciattolo, guarda,</p>
<p class="i01">Lasciami stare.</p>
<p class="i01">Bada bene, va dietro di me e spingi gli armenti</p>
<p class="i01"><span class="pagenum" id="Page_214">[214]</span></p>
<p class="i01">Qualunque cosa tu ascolti, non guardare indietro.&nbsp;—</p>
<p class="i01">Innanzi va la vergine del Sole,</p>
<p class="i01">Dietro di lei cammina il gregge come guidato colle redini.</p>
<p class="i01">Egli allora ascolta dietro di sè terribili minaccie,</p>
<p class="i01">Lo si prende e lo si minaccia terribilmente,</p>
<p class="i01">Lo si schiaccierà e lo si pugnalerà,</p>
<p class="i01">Si tirerà dietro a lui; così egli ascolta</p>
<p class="i01">E si guarda addietro.</p>
<p class="i01">Nello stesso momento, in cui egli guardava all’indietro,</p>
<p class="i01">Sparisce la parte del gregge che stava più addietro.</p>
<p class="i01">La vergine del Sole dice:</p>
<p class="i01">— Spingi, spingi sempre gli armenti, gridando.&nbsp;—</p>
<p class="i01">Quando egli ode dietro a sè</p>
<p class="i01">Gonfia e le renne di fianco corrono;</p>
<p class="i01">— Va, va, spingile.&nbsp;—</p>
<p class="i01">Quand’ecco che dietro a lui scoppiò una procella.</p>
<p class="i01">Egli guardò di nuovo dietro a sè.</p>
<p class="i01">E allora si smarrì anche il centro dell’armento</p>
<p class="i01">E si cambiò in renne selvaggie,</p>
<p class="i01">Altrimenti sarebbero divenute proprietà di quell’uomo pigro e malvagio.</p>
<p class="i01">La vergine del Sole disse (con voce fioca):</p>
<p class="i01">— Ora, ora l’uomo ha peccato di nuovo.&nbsp;—</p>
<p class="i01">Mentre essi fabbricano la capanna o coprono il suolo di rami, essa così lo ammaestra:</p>
<p class="i01">— Copri perbene tutti i buchi,</p>
<p class="i01">In modo che non ne rimanga uno solo&nbsp;—</p>
<p class="i01">Ora egli pensa e dice fra sè:</p>
<p class="i01">Si deve chiuderli tutti esattamente e con molta cura.</p>
<p class="i01">Allora preparò la vergine del Sole</p>
<p class="i01"><span class="pagenum" id="Page_215">[215]</span></p>
<p class="i01">Un soffice e comodo letto.</p>
<p class="i01">Quando essi si svegliarono molto per tempo</p>
<p class="i01">Apparve il Sole attraverso un piccolo buco.</p>
<p class="i01">E la vergine del Sole disse:</p>
<p class="i01">— Ah! Io vedo gli occhi di nostro padre, di nostra madre;&nbsp;—</p>
<p class="i01">Ed essa fuggì via rapidamente,</p>
<p class="i01">Sparisce e dietro ad essa l’armento,</p>
<p class="i01">Le renne si mutano in dure pietre</p>
<p class="i01">E si sente raccapriccio nel guardarle.</p>
</div></div>

<h3><span class="smcap">L’uomo dalla grossa pelliccia o L’uomo stupido</span></h3>

<div class="poem"><div class="stanza">
<p class="i01">Solevano i fanciulli, maschi e femmine,</p>
<p class="i01">Giuocare e cantare,</p>
<p class="i01">Saltellando correre e schiamazzare qua e là,</p>
<p class="i01">E lasciare le traccie dei loro piedi al margine delle sorgenti.</p>
<p class="i01">Lo <i>Stalu</i> preparò le sue trappole di ferro,</p>
<p class="i01">Le apprestò nell’acqua, le nascose nel fango.</p>
<p class="i01">Il vecchio lappone si accorse</p>
<p class="i01">Delle nascoste trappole del mangiatore degli uomini,</p>
<p class="i01">Si nascose nella sua stretta pelliccia,</p>
<p class="i01">Si pose nella trappola dell’orso.</p>
<p class="i01">Stalu visita le sue trappole:</p>
<p class="i01">— Aha, haha!</p>
<p class="i01">Il vecchio amico ha preso abbaglio,</p>
<p class="i01">Egli è morto qui.&nbsp;—</p>
<p class="i01">Lo <i>stalu</i> lo porta a casa e lo appicca</p>
<p class="i01"><span class="pagenum" id="Page_216">[216]</span></p>
<p class="i01">Al tetto sopra il fumo.</p>
<p class="i01">Il più giovane <i>stalu</i> dice:</p>
<p class="i01">— Vedi, vedi</p>
<p class="i01">Come egli piagnucola, com’egli grugnisce!&nbsp;—</p>
<p class="i01">L’altro (il maggiore) figlio:</p>
<p class="i01">— Tu stesso piagnucoli e grugnisci,</p>
<p class="i01">Non già questo dono di Dio.&nbsp;—</p>
<p class="i01">Il vecchio lappone pensa:</p>
<p class="i01">— Di Dio sa anch’egli qualche cosa.&nbsp;—</p>
<p class="i01">Stalu:</p>
<p class="i01">— Sì, sì, egli incomincia già a dimoiare.&nbsp;—</p>
<p class="i01">Dietro il colle egli spacca la legna per il truogolo,</p>
<p class="i01">La recide, taglia i rami, spacca e taglia,</p>
<p class="i01">La porta ad un truogolo presso la porta posteriore.</p>
<p class="i01">Al più vecchio figlio:</p>
<p class="i01">— Caro fanciullo, portami la scure (fuori dalla capanna).&nbsp;—</p>
<p class="i01">Il vecchio lappone porta via la scure.</p>
<p class="i01">Il più giovane <i>stalu</i>:</p>
<p class="i01">— Padre, ora egli guarda in alto, ora egli si muove,</p>
<p class="i01">Ora egli afferra anche la scure!&nbsp;—</p>
<p class="i01">Stalu</p>
<p class="i01">Si rallegra, canta e suona,</p>
<p class="i01">Egli non ode cosa alcuna, non osserva cosa alcuna, non sa cosa alcuna.</p>
<p class="i01">Il vecchio</p>
<p class="i01">Percuote (il fanciullo maggiore) sul capo e lo uccide.</p>
<p class="i01">Stalu</p>
<p class="i01">Trova che egli tentenna, canta ed aspetta.</p>
<p class="i01">Egli dice al figlio minore:</p>
<p class="i01"><span class="pagenum" id="Page_217">[217]</span></p>
<p class="i01">— Portami la scure, affrettati, affrettati!&nbsp;—</p>
<p class="i01">Il vecchio lappone</p>
<p class="i01">Spaccò anche a questo il cranio,</p>
<p class="i01">Ne prese fuori il cervello e</p>
<p class="i01">Recise il canale dell’aria.</p>
<p class="i01">Stalu (ascolta):</p>
<p class="i01">— Essi girano per tutti gli angoli</p>
<p class="i01">Dimenano teste ed occhi,</p>
<p class="i01">Io stesso voglio prendere la scure.&nbsp;—</p>
<p class="i01">Il vecchio</p>
<p class="i01">Aspetta con cura coll’ascia dietro la porta e il possu,</p>
<p class="i01">Aspetta e si muove qua e là.</p>
<p class="i01">Egli calò un fendente sul capo dello spaventoso,</p>
<p class="i01">Spaccò il largo cranio,</p>
<p class="i01">Strappò gli occhi e il naso,</p>
<p class="i01">Versò il sangue del divoratore degli uomini</p>
<p class="i01">E il sangue schifoso colorì il suolo.</p>
</div></div>

<p>
(<i>Il vecchio lappone porta fuori il caduto, lo fa in pezzi e li
getta l’uno dopo l’altro a</i> Ludac<a class="tag" id="tag29" href="#note29">[29]</a>, <i>che in quel frattempo
è venuta a casa</i>).
</p>

<div class="poem"><div class="stanza">
<p class="i01">Ludac batte sul suolo qua e là.</p>
<p class="i01">Fiuta, annusa e si rallegra</p>
<p class="i01">Di ciò che entra nel <i>possu</i>.</p>
<p class="i01">Essa riprende la presa,</p>
<p class="i01">La batte colle mani e grida in collera:</p>
<p class="i01">— Gettami delle zampe di renne</p>
<p class="i01"><span class="pagenum" id="Page_218">[218]</span></p>
<p class="i01">E non dei piedi coperti di calze!</p>
</div></div>

<p>
(<i>Essa continua, mentre va mangiando la suppa preparata
dal marito e dai figli</i>):
</p>

<div class="poem"><div class="stanza">
<p class="i01">Come è buona: però</p>
<p class="i01">Ha proprio il suo sapore!</p>
</div></div>

<p>
(<i>Il lappone prende gli occhi della donna, che giacciono sotto
la porta, li arrostisce in una padella ed essa se n’accorge
e domanda</i>):
</p>

<div class="poem"><div class="stanza">
<p class="i01">Che cosa scoppietta, crepita, sibila,</p>
<p class="i01">Che cosa fischia sui carboni,</p>
<p class="i01">Scoppia, scroscia, crocchia?</p>
<p class="i01">Guardate, o occhi miei,</p>
<p class="i01">Diventate chiari sotto la porta,</p>
<p class="i01">Diventate chiari, o miei occhi, o mie scintille!</p>
<p class="i01">Il lappone:</p>
<p class="i01">Ha tuffato la carne di tuo marito, i tuoi occhi nel grasso e se li ha mangiati.</p>
<p class="i01">Ludac:</p>
<p class="i01">Nello stomaco sono i miei occhi, o mio marito,</p>
<p class="i01">La mia piccola civetta, caro ragazzo, mio piccolo!<a class="tag" id="tag30" href="#note30">[30]</a></p>
</div></div>

<p>
(<i>L’uomo dalla grossa pelliccia, il lappone, se ne parte scherzando</i>).
</p>

<p>
<span class="pagenum" id="Page_219">[219]</span>
</p>

<h3><span class="smcap">La bellezza della sposa</span></h3>

<div class="poem"><div class="stanza">
<p class="i01">O sole, risplendi potente sul Lago di Orri!</p>
<p class="i01">Io vorrei salire sulle cime dei pini,</p>
<p class="i01">Sol ch’io sapessi di vedere il Lago di Orri,</p>
<p class="i01">E dove esso si nasconde sotto le eriche.</p>
<p class="i01">Io tagliai i rami,</p>
<p class="i01">Che qui crescono di nuovo,</p>
<p class="i01">Ed io taglierei tutti i ramoscelli,</p>
<p class="i01">Che portano buone gemme verdiccie.</p>
<p class="i01">Io seguirei il corso delle nubi,</p>
<p class="i01">Che si dirigono al lago di Orri</p>
<p class="i01">Se io vi potessi volare colle ali del corvo</p>
<p class="i01">Ma mi mancano le ali, le ali dell’anitra, per volar colà</p>
<p class="i01">Ed anche i piedi, i piedi dell’oca, i piedi della bella anatra,</p>
<p class="i01">Coi quali io mi dirigerei sempre a te.</p>
<p class="i01">Abbastanza a lungo hai tu aspettato,</p>
<p class="i01">Con lunghi giorni, i tuoi più bei giorni,</p>
<p class="i01">Il tuo occhio è simpatico, il tuo cuore soave.</p>
<p class="i01">Se anche tu volessi volarmi via</p>
<p class="i01">Ben presto ti raggiungerei.</p>
<p class="i01">Che cosa può esser più forte</p>
<p class="i01">Dei tendini e delle catene di ferro,</p>
<p class="i01">Che stringon forte?</p>
<p class="i01">Così ci allaccia il nostro capo (<i>l’amore</i>)</p>
<p class="i01">E congiunge tutti i nostri pensieri.</p>
<p class="i01">La volontà del fanciullo è volontà dello zefiro,</p>
<p class="i01">I pensieri del giovane sono lunghi pensieri.</p>
<p class="i01"><span class="pagenum" id="Page_220">[220]</span></p>
<p class="i01">Se io li volessi tutti ascoltare,</p>
<p class="i01">Smarrirei la mia strada.</p>
<p class="i01">Io ho preso una determinazione e la voglio seguire,</p>
<p class="i01">Ben lo so, così io trovo dinanzi a me la strada migliore.</p>
</div></div>

<h3><span class="smcap">Al Renne</span></h3>

<div class="poem"><div class="stanza">
<p class="i01">O Kulnasaz, piccolo renne, caro piccolo renne, siamo veloci,</p>
<p class="i01">Corriamo, vogliamo essere qua e là,</p>
<p class="i01">Le paludi sono ancora lontane</p>
<p class="i01">E abbiamo quasi finite le nostre canzoni.</p>

</div><div class="stanza">
<p class="i01">Vedi là, io ti amo, o Lago di Kaiga,</p>
<p class="i01">Ti saluto, o buon Lago di Kalloa,</p>
<p class="i01">Mi palpita già il cuore</p>
<p class="i01">Pensando al mio caro Lago Kaiga.</p>

</div><div class="stanza">
<p class="i01">Su, su, o caro piccolo renne,</p>
<p class="i01">Vola, vola la tua corsa!</p>
<p class="i01">Che presto saremo al nostro porto</p>
<p class="i01">E ci rallegreremo del nostro lavoro.</p>

</div><div class="stanza">
<p class="i01">Tosto io vedrò i miei cari.</p>
<p class="i01">Su, piccolo renne, vedi, vedi!</p>
<p class="i01">Piccolo Kulnasaz, non li vedi già</p>
<p class="i01">Là che si bagnano!</p>
</div></div>

<p>
<span class="pagenum" id="Page_221">[221]</span>
</p>

<h3><span class="smcap">Il canto del Renne</span></h3>

<div class="poem"><div class="stanza">
<p class="i01">La femmina del renne, il piccolo renne, il renne da tiro</p>
<p class="i01">Va errando per due, per tre strade,</p>
<p class="i01">Bela in varii luoghi e nel giovane bosco.</p>
<p class="i01">Dopochè egli è salito, si corica sulla cresta del monte.</p>
</div></div>

<h3><span class="smcap">Canto per i piccoli fanciulli</span></h3>

<div class="poem"><div class="stanza">
<p class="i01">Cara formica, cara formica,</p>
<p class="i01">Vieni, vieni, tira, tira</p>
<p class="i01">Il fanciullo nel lago</p>
<p class="i01">Con redini di capelli,</p>
<p class="i01">Tira, tira.</p>
</div></div>

<p>
In lappone suona così:
</p>

<h3>
<span class="smcap">Joijuhtahta uhtje maanai piljeln</span>
</h3>

<div class="poem"><div class="stanza">
<p class="i01">Korko graddnam, korko graddnam!</p>
<p class="i01">Potheh, potheh — keseh, keseh</p>
<p class="i01">Manav jaurai</p>
<p class="i01">Vuobtalabtjijn!</p>
<p class="i01">Vanah, vanah.</p>
</div></div>

<p>
<span class="pagenum" id="Page_222">[222]</span>
</p>

<h3><span class="smcap">Il canto dell’Orso</span></h3>

<div class="poem"><div class="stanza">
<p class="i01">Vecchio del monte, vecchio del monte,</p>
<p class="i01">Sorgi, sorgi!</p>
<p class="i01">Già sono le foglie grandi</p>
<p class="i01">Come orecchie di sorci.</p>
</div></div>

<h3><span class="smcap">Sui monti</span></h3>

<div class="poem"><div class="stanza">
<p class="i01">Quale è il vento</p>
<p class="i01">Che ti è più aggradevole?</p>
<p class="i01">È forse il vento del sud, torbido e rugiadoso,</p>
<p class="i01">O è il fresco vento che scende dai monti del nord?</p>
</div></div>

<h3><span class="smcap">Il canto della Zanzara</span></h3>

<div class="poem"><div class="stanza">
<p class="i01">La cavalletta domanda alla zanzara:</p>
<p class="i01">— Che cosa fai tu durante l’estate?</p>
<p class="i01">— Io canto; ma che cosa fai tu stessa</p>
<p class="i01">— Io ballo.</p>
</div></div>

<p>
<span class="pagenum" id="Page_223">[223]</span>
</p>

<h3><span class="smcap">Il canto dello Scoiattolo</span></h3>

<div class="poem"><div class="stanza">
<p class="i01">Possano vivere tutte le fanciulle,</p>
<p class="i01">E morire tutti i giovani! (<i>perchè uccidono gli scoiattoli</i>).</p>
</div></div>

<h3><span class="smcap">Il Lupo</span></h3>

<div class="poem"><div class="stanza">
<p class="i01">Il lupo, il lupo</p>
<p class="i01">Attraverso nove boschi, colla coda tra le gambe</p>
<p class="i01">Corre egli — ha, ha!</p>
</div></div>

<h3><span class="smcap">Il canto del lamento</span></h3>

<div class="poem"><div class="stanza">
<p class="i01">Con lamento io piango le mie renne sui monti,</p>
<p class="i01">Invano io vo spiandole di qui nella fredda casa.</p>
<p class="i01">Non mi è più concesso</p>
<p class="i01">Di correre sopra un colle e di scenderne alla corsa</p>
<p class="i01">Nè di vedere le renne macchiate di bianco.</p>
<p class="i01">Come posso io prosperare</p>
<p class="i01">Quando io non mungo più le mie renne,</p>
<p class="i01">E devo vivere del latte della vacca dalla lunga coda?</p>
<p class="i01">Ebbene, se questa è la mia sorte, io mi devo pur rassegnare</p>
<p class="i01">E non correr più sui monti dietro le renne.</p>
</div></div>

<p>
<span class="pagenum" id="Page_224">[224]</span>
</p>

<h3><span class="smcap">La vita del lappone</span></h3>

<div class="poem"><div class="stanza">
<p class="i01">Io affaticato lappone ed uomo errante</p>
<p class="i01">Sul faticoso calle di questa terra,</p>
<p class="i01">Devo pellegrinare per tutto il mondo</p>
<p class="i01">E così passare il mio tempo.</p>
</div></div>

<h3><span class="smcap">Il canto del rifiuto</span></h3>

<div class="poem"><div class="stanza">
<p class="i01">Triste è il mio cuore, sì, pesante è il mio cuore,</p>
<p class="i01">Perchè mi hanno portato via la mia cara neve.</p>
<p class="i01">Io sospiro al cielo, dove entrambi c’incontreremo</p>
<p class="i01">Sebbene il mondo mi trovi triste e miserabile.</p>

</div><div class="stanza">
<p class="i01">Io ho scelto una fanciulla, e me la tengo cara,</p>
<p class="i01">Essa possiede il mio cuoricino, finchè avrò vita.</p>
<p class="i01">Finchè rimanga caldo il mio sangue e mi duri la vita</p>
<p class="i01">Il mio cuore arde nella triste era fino all’ultimo istante.</p>

</div><div class="stanza">
<p class="i01">L’uccellino canta gioioso alla sua compagna,</p>
<p class="i01">Ma quando la palla le rapisce il suo amico,</p>
<p class="i01">Allora vede il suo cuore nella tristezza e nel cordoglio.</p>

</div><div class="stanza">
<p class="i01">Io ti ho dato una coppa piena d’amore,</p>
<p class="i01">Ma il tempo e il mondo me l’hanno vuotata.</p>
<p class="i01"><span class="pagenum" id="Page_225">[225]</span></p>
<p class="i01">Ora essa va circolando per tutta la terra,</p>
<p class="i01">Ma alla fine giungerà nelle tue mani.</p>

</div><div class="stanza">
<p class="i01">Vi sono alcuni falsi amici</p>
<p class="i01">Che hanno lacerata la nostra amicizia.</p>
<p class="i01">Essi ci avevano vinto</p>
<p class="i01">E così avevano ucciso il nostro amore.</p>
</div></div>

<h3><span class="smcap">Un altro canto dell’Orso</span></h3>

<div class="poem"><div class="stanza">
<p class="i01">Con tutta l’attenzione io sono andato cercando (<i>in cerca dell’orso</i>).</p>
<p class="i01">Sia lodato il mio Dio,</p>
<p class="i01">Che ci hai dato</p>
<p class="i01">L’orso senza difetti (<i>o generoso</i>).</p>

</div><div class="stanza">
<p class="i01">Dopochè lo hanno preso, si canta:</p>
<p class="i01">Quando abbiamo tagliate le membra dell’orso,</p>
<p class="i01">Grida il capo, grida il capo.</p>
<p class="i01">Lo possiamo noi vincere,</p>
<p class="i01">Cacciare o sbranarlo?</p>

</div><div class="stanza">
<p class="i01">Lo sparviero (<i>l’uccisore dell’orso</i>) dà</p>
<p class="i01">Alla fine due o tre colpi;</p>
<p class="i01">Non muori tu, o mio caro piccolo vecchio?</p>
<p class="i01"><span class="pagenum" id="Page_226">[226]</span></p>
<p class="i01">Andate in fretta, o uomini,</p>
<p class="i01">A quel colle col bosco.</p>
<p class="i01">Le vostre cinghie, le vostre corregge,</p>
<p class="i01">Fermiamo colle catene la fanciulla (<i>l’orsa</i>)</p>
<p class="i01">In modo ch’io possa di nuovo andare ai monti e alle foreste.</p>
</div></div>

<h3><span class="smcap">Il canto della richiesta</span></h3>

<div class="poem"><div class="stanza">
<p class="i03">    <i>L’amante, che offre i doni:</i></p>
<p class="i01">Sei tu pronta, o fanciulla, a prender questo</p>
<p class="i01">Come un principio del nostro amore?</p>
<p class="i01">I nostri genitori ci sono favorevoli.</p>

</div><div class="stanza">
<p class="i03">    <i>La fanciulla:</i></p>
<p class="i01">Benvenuto! se il destino vuole</p>
<p class="i01">Che io debba seguir la tua strada</p>
<p class="i01">E aver cura dei tuoi armenti di renne.</p>

</div><div class="stanza">
<p class="i03">    <i>L’amante:</i></p>
<p class="i01">Prendi dunque i miei doni</p>
<p class="i01">Come pegno della nostra futura unione</p>
<p class="i01">Se così è deciso</p>
<p class="i01">Che noi dobbiamo esser congiunti.</p>

</div><div class="stanza">
<p class="i01"><span class="pagenum" id="Page_227">[227]</span></p>

</div><div class="stanza">
<p class="i03">    <i>La fanciulla:</i></p>
<p class="i01">E se noi non ci riuniremo</p>
<p class="i01">Riprendi colla stessa mano</p>
<p class="i01">Questi doni.</p>

</div><div class="stanza">
<p class="i03">    <i>L’amante:</i></p>
<p class="i01">Vediamo ora, quanto tempo</p>
<p class="i01">Durerà il nostro amore.</p>
<p class="i01">Pensa bene, o fanciullina,</p>
<p class="i01">Se tu mi potrai aiutare</p>
<p class="i01">Ad aver cura delle mie renne.</p>

</div><div class="stanza">
<p class="i03">    <i>La fanciulla (ai circostanti):</i></p>
<p class="i01">Abbiate le mie grazie, o congiunti</p>
<p class="i01">Del giovane, anche questa volta!</p>
<p class="i01">Quando io mi sarò decisa</p>
<p class="i01">Sarà di nuovo e per l’ultima volta</p>
<p class="i02">  (<i>festeggeremo il matrimonio</i>).</p>
</div></div>

<h3><span class="smcap">Povero sciocco!</span></h3>

<p>
<i>Un lappone pastore va da un lappone pescatore, di cui non
aveva mai veduto gli ordigni. Egli dice:</i>
</p>

<div class="poem"><div class="stanza">
<p class="i02">  Ha, ha, di quest’uomo</p>
<p class="i01">Il <i>legno-spauracchio</i> è troppo lungo</p>
<p class="i01">E quando è mosso, passa attraverso il camino della capanna,</p>
<p class="i01"><span class="pagenum" id="Page_228">[228]</span></p>
<p class="i01">Mai ho veduto niente di simile.</p>
<p class="i02">  Povero sciocco,</p>
<p class="i01">Esso è il legno che spaventa i pesci,</p>
<p class="i01">Fa rumore e picchia attraverso la porta della rete.</p>
</div></div>

<h3><span class="smcap">Due volte</span></h3>

<div class="poem"><div class="stanza">
<p class="i01">Quante volte suona la campana della domenica</p>
<p class="i01">Nei vostri paesi?&nbsp;—</p>
<p class="i01">Tre volte.</p>

</div><div class="stanza">
<p class="i01">Quante volte ciancia</p>
<p class="i01">Il povero predicatore nei vostri paesi?&nbsp;—</p>
<p class="i01">Due volte.</p>
</div></div>

<h3><span class="smcap">Dai manoscritti di Castren</span></h3>

<div class="poem"><div class="stanza">
<p class="i01">Gente cattiva fa schiamazzo</p>
<p class="i01">E va gridando con voce odiosa.</p>
<p class="i01">Tacete qui nel nostro paese,</p>
<p class="i01">Non dovete far molti passi</p>
<p class="i01">Su queste travi.</p>
<p class="i01">I vermi della terra</p>
<p class="i01">Presto vi scaveranno i vostri luoghi (<i>occhi?</i>)</p>
<p class="i01">E gli animali della foresta vi porteranno via</p>
<p class="i01"><span class="pagenum" id="Page_229">[229]</span></p>
<p class="i01">Se voi incominciate</p>
<p class="i01">Ad aprire la porta della nostra capanna.</p>
<p class="i01">Lascia chiusa,</p>
<p class="i01">O straniero, la porta.</p>
<p class="i01">Noi siamo gli abitanti di questo paese,</p>
<p class="i01">Voi siete abitanti di.....?</p>
<p class="i01">Erranti verso......?</p>
<p class="i01">Noi vi odiamo:</p>
<p class="i01">Voi distruggete e scompigliate</p>
<p class="i01">I nostri luoghi di caccia</p>
<p class="i01">E noi abbiamo poco bottino</p>
<p class="i01">Per cagion vostra.</p>
<p class="i01">Voi altri avete molti bambini rapiti,</p>
<p class="i01">Noi abbiamo molte abitazioni.</p>
<p class="i01">Ora voglio io andare errante,</p>
<p class="i01">Andate anche voi</p>
<p class="i01">In un altro luogo. Se voi venite</p>
<p class="i01">In vicinanza di una comoda pietra,</p>
<p class="i01">Mettetevi a dormire.</p>
<p class="i01">Allora io vedrò</p>
<p class="i01">Se voi dormite,</p>
<p class="i01">Come le pietre scivolano davanti a me,</p>
<p class="i01">Come le renne corrono verso di me.</p>
<p class="i01">Non movetevi prima</p>
<p class="i01">Che queste pietre</p>
<p class="i01">Vi tocchino</p>
<p class="i01">E allora movetevi per vedere.</p>
<p class="i01">Io ho già portato molte renne</p>
<p class="i01">E ho legate loro solidamente le zampe.</p>
<p class="i01">Esse non posson più</p>
<p class="i01"><span class="pagenum" id="Page_230">[230]</span></p>
<p class="i01">Correr via dinanzi a voi.</p>
<p class="i01">Prendete una grossa pietra</p>
<p class="i01">E una bianca pietra.</p>
<p class="i01">Vi si portano degli orsi,</p>
<p class="i01">Uccidete questi.</p>

</div><div class="stanza">
<p class="i01">Noi abbiamo veduto un gran mucchio (<i>di uomini</i>)</p>
<p class="i01">Ed ora ci si prendono ai nostri Dei</p>
<p class="i01">I prodotti della natura, il denaro,</p>
<p class="i01">L’oro e l’argento.</p>
<p class="i01">Egli dà agli altri di queste cose,</p>
<p class="i01">Noi lo abbiamo onorato (<i>il Dio</i>)</p>
<p class="i01">E ciò non gli ha procurato alcun vantaggio.</p>
<p class="i01">Noi raduniamo</p>
<p class="i01">Corna di renne e ossa di orsi,</p>
<p class="i01">Ed egli?</p>
<p class="i01">Ora noi possiamo</p>
<p class="i01">Andare in collera col nostro Dio,</p>
<p class="i01">Dacchè egli ci disprezza:</p>
<p class="i01">Noi portiamo via le corna.</p>
<p class="i01">Noi lo abbiamo unto</p>
<p class="i01">Col grasso d’orso,</p>
<p class="i01">Col grasso di renna.</p>

</div><div class="stanza">
<p class="i01">Andiamo lontano</p>
<p class="i01">E cerchiamo un Dio buono,</p>
<p class="i01">Finchè noi abbiamo trovato un Dio che ci dia caccia,</p>
<p class="i01"><span class="pagenum" id="Page_231">[231]</span></p>
<p class="i01">Che noi possiamo servire,</p>
<p class="i01">Che noi possiamo onorare.</p>
<p class="i01">Là noi andremo ad abitare e ricercheremo</p>
<p class="i01">Una pietra (<i>per il nostro Dio</i>),</p>
<p class="i01">Là restiamo noi un istante</p>
<p class="i01">E dormiamo per vedere</p>
<p class="i01">Come sia fatto quel luogo,</p>
<p class="i01">Se là noi possiamo</p>
<p class="i01">Innalzare un Dio.</p>
<p class="i01">Lasciateci dormire un istante;</p>
<p class="i01">E se essi di nuovo si avvicinassero a noi</p>
<p class="i01">Noi prenderemo pietre nelle mani,</p>
<p class="i01">Noi tireremo coll’arco buono,</p>
<p class="i01">Noi tireremo colle freccie di osso,</p>
<p class="i01">Ciascun di noi con quanta fretta può,</p>
<p class="i01">E così noi ci guadagneremo un luogo di caccia.</p>
</div></div>

<p>
I tre canti seguenti furono raccolti da Fellmann
durante il suo soggiorno a Utsjoki dal 1819 al 1833.
</p>

<h3><span class="smcap">Del Rombo</span></h3>

<div class="poem"><div class="stanza">
<p class="i01">Il rombo nuota</p>
<p class="i01">Lungo il fondo del mare;</p>
<p class="i01">È un pesce prezioso</p>
<p class="i01">Grande e potente.</p>
<p class="i01"><span class="pagenum" id="Page_232">[232]</span></p>
<p class="i01">Quando esso prende l’amo</p>
<p class="i01">Appena può</p>
<p class="i01">Un uomo robusto</p>
<p class="i01">Tirarlo nella barca.</p>
</div></div>

<h3><span class="smcap">Del Salmone</span></h3>

<div class="poem"><div class="stanza">
<p class="i01">Il salmone nuota</p>
<p class="i01">Lungo il fondo dell’acqua,</p>
<p class="i01">Il potente pesce,</p>
<p class="i01">Il prezioso pesce,</p>
<p class="i01">Che si porta innanzi</p>
<p class="i01">Anche se il fiume</p>
<p class="i01">Penetrasse attraverso la terra.</p>
<p class="i01">Così egli si porta sempre</p>
<p class="i01">Alla punta (<i>sorgente</i>) del fiume;</p>
<p class="i01">Egli diventa così nero</p>
<p class="i01">E si cambia per modo</p>
<p class="i01">Che mai più.</p>
<p class="i01">Egli mangia</p>
<p class="i01">Non una sola volta colla più grande fame.</p>
<p class="i01">Egli ritorna</p>
<p class="i01">In giù per la corrente</p>
<p class="i01">Donde egli è partito,</p>
<p class="i01">Nell’ampio mare</p>
<p class="i01">Dove sono molti salmoni,</p>
<p class="i01">E di nuovo diviene</p>
<p class="i01"><span class="pagenum" id="Page_233">[233]</span></p>
<p class="i01">Così bianco</p>
<p class="i01">Come era stato innanzi.</p>
<p class="i01">Quando egli allora esce dal mare,</p>
<p class="i01">Quando egli incomincia a mangiar le aringhe,</p>
<p class="i01">Diventa grasso di nuovo,</p>
<p class="i01">E appunto così</p>
<p class="i01">Come era stato prima.</p>
</div></div>

<h3><span class="smcap">Canto del Lupo</span></h3>

<div class="poem"><div class="stanza">
<p class="i01">Quando il lupo è satollo, egli canta: voi voi, la la,</p>
<p class="i01">Lu lu, fam fam, huo huo.</p>
<p class="i01">Quando egli si pasce di carne di renna, grida egli:</p>
<p class="i01">Huo huo, vuva vuva.</p>
<p class="i01">Digiuno di nuovo, incomincia a cantare:</p>
<p class="i01">Vuoa vuoa.</p>
<p class="i01">E quando ha finito, incomincia a correre</p>
<p class="i01">Lungo i boschi.</p>
<p class="i01">La volpe segue le orme del lupo</p>
<p class="i01">E mangia ciò che trova.</p>
<p class="i01">E incomincia a cantare:</p>
<p class="i01">Uva uva.</p>
<p class="i01">Questa è la sua melodia,</p>
<p class="i01">Quando ha mangiato abbastanza;</p>
<p class="i01">Questo è il suo ringraziamento,</p>
<p class="i01">Quando ha riempito lo stomaco</p>
<p class="i01">Coll’aiuto del suo sacro fratello.</p>

</div><div class="stanza">
<p class="i01"><span class="pagenum" id="Page_234">[234]</span></p>

</div><div class="stanza">
<p class="i01">Anche la volpe polare segue</p>
<p class="i01">In simile maniera le orme del lupo,</p>
<p class="i01">Essa è molto sciocca.</p>
<p class="i01">La volpe polare ha piccoli occhi</p>
<p class="i01">E larga bocca, mangia anch’essa come l’altra.</p>
<p class="i01">Poi corre via</p>
<p class="i01">E si pone a dormire.</p>
<p class="i01">La punta della sua coda è nera</p>
<p class="i01">E puzza orribilmente.</p>

</div><div class="stanza">
<p class="i01">Anche il falco è un nemico,</p>
<p class="i01">Che sparge le penne del francolino,</p>
<p class="i01">Lo afferra e lo uccide,</p>
<p class="i01">Mangia e incomincia poi a volare</p>
<p class="i01">Gridando: Pir pir.</p>

</div><div class="stanza">
<p class="i01">Il gufo è un nemico</p>
<p class="i01">Dei piccoli animali;</p>
<p class="i01">Fra le fessure delle rupi grida:</p>
<p class="i01">Tsir, tsir, tsir.</p>
<p class="i01">Sono i lemming</p>
<p class="i01">Quelli che il gufo afferra sulla terra.</p>
<p class="i01">Li appende ai rami della betula</p>
<p class="i01">E grida dalla cima</p>
<p class="i01">Il gufo dagli occhi rotondi.</p>

</div><div class="stanza">
<p class="i01">Anche l’aquila è un nemico,</p>
<p class="i01">Che porta via le giovani renne, gli agnelli e le lepri</p>
<p class="i01"><span class="pagenum" id="Page_235">[235]</span></p>
<p class="i01">Ed anche i piccini degli uccelli acquatici,</p>
<p class="i01">E vola anch’essa gridando:</p>
<p class="i01">Harm harm harm.</p>

</div><div class="stanza">
<p class="i01">Anche il ghiottone è un animale</p>
<p class="i01">Che segue le traccie del lupo,</p>
<p class="i01">Manda un cattivo odore ed è nero.</p>
<p class="i01">Quando ha trovato una carogna</p>
<p class="i01">Se ne riempie lo stomaco e va a spasso</p>
<p class="i01">Come un gelato norvegiano.</p>
<p class="i01">Poi dà del vento e incomincia a gridare:</p>
<p class="i01">Irru irru.</p>
</div></div>

<h3><span class="smcap">Il mio cuore ardente</span></h3>

<div class="poem"><div class="stanza">
<p class="i01">Avanti tu vai pellegrinando,</p>
<p class="i01">Ma i tuoi pensieri si volgono addietro:</p>
<p class="i01">Dove è rimasta,</p>
<p class="i01">Dove è rimasta</p>
<p class="i01">La mia sposa?</p>
<p class="i01">Lontana se n’è andato</p>
<p class="i01">Il mio cuore ardente!</p>
</div></div>

<h3><span class="smcap">Il canto del gemente Kaskias</span></h3>

<div class="poem"><div class="stanza">
<p class="i01">Torajas, il grande mago,</p>
<p class="i01">Torajas, il celebre mago,</p>
<p class="i01"><span class="pagenum" id="Page_236">[236]</span></p>
<p class="i01">Che rapì dal nostro paese il bottino</p>
<p class="i01">E ci lasciò la fame,</p>
<p class="i01">Per cui noi non mangiamo più</p>
<p class="i01">E non abbiamo più alcuna preda (<i>di caccia e di pesca</i>)</p>
<p class="i01">Egli ci prese tutto il nostro bottino</p>
<p class="i01">E se lo portò al paese di Kitteli<a class="tag" id="tag31" href="#note31">[31]</a>.</p>
<p class="i01">Ora noi non prendiam più pesci nell’acqua,</p>
<p class="i01">Non più renne nei boschi,</p>
<p class="i01">Nessuna preda mai più:</p>
<p class="i01">Poichè vuote sono le alture del monte,</p>
<p class="i01">Vuoti i boschi</p>
<p class="i01">E vuote anche le acque.</p>
<p class="i01">L’uomo cattivo portò</p>
<p class="i01">La fame nella nostra bocca,</p>
<p class="i01">E fu così perverso,</p>
<p class="i01">Che tutte le nostre prede</p>
<p class="i01">Portò via dal nostro paese.</p>

</div><div class="stanza">
<p class="i01">Non è ancor nato l’uomo,</p>
<p class="i01">Nato nella nostra terra,</p>
<p class="i01">Che le prede di nuovo</p>
<p class="i01">Porti al nostro paese?&nbsp;—</p>
<p class="i01">Ma ecco che già le porta,</p>
<p class="i01">Il Dio ci riporta la preda</p>
<p class="i01">Nelle acque e nei boschi.</p>
<p class="i01">Grazie sien date al protettore della terra,</p>
<p class="i01"><span class="pagenum" id="Page_237">[237]</span></p>
<p class="i01">Grazie al fondatore della terra,</p>
<p class="i01">Grazie allo spirito protettore</p>
<p class="i01">Molte migliaia di volte,</p>
<p class="i01">Perchè Dio ci ha fatto grazia di nuovo,</p>
<p class="i01">E ci ha riportato la preda.</p>
<p class="i01">Onore e grazie insigni</p>
<p class="i01">A te, o sovrano Iddio,</p>
<p class="i01">Tu, che nell’acqua e sulla terra</p>
<p class="i01">Riportasti la preda,</p>
<p class="i01">Benchè l’uomo malvagio</p>
<p class="i01">Portasse via la preda</p>
<p class="i01">Il Dio sovrano la riportò</p>
<p class="i01">Di nuovo a noi.</p>
<p class="i01">Al buon Dio sieno grazie</p>
<p class="i01">Molte migliaia di volte,</p>
<p class="i01">A colui che portò la preda.</p>
<p class="i01">Il cattivo uomo fu colui</p>
<p class="i01">Che dalle acque, che dalla terra</p>
<p class="i01">Ci rapì la preda.</p>
<p class="i01">Torajas, il cattivo, il disutile uomo,</p>
<p class="i01">Che il bottino portò via dal nostro paese</p>
<p class="i01">E ci portò la fame.</p>
<p class="i01">Torajas, l’uomo famoso</p>
<p class="i01">Ci portò la fame.</p>
<p class="i01">Egli mi picchiò mortalmente</p>
<p class="i01">E sperò ch’io fossi morto.</p>
<p class="i01">Ma io non morii</p>
<p class="i01">E sono ancora in vita,</p>
<p class="i01">Io non morii,</p>
<p class="i01">Ma vivo ancora,</p>
<p class="i01"><span class="pagenum" id="Page_238">[238]</span></p>
<p class="i01">In Dio io vivo ancora.</p>
<p class="i01">In Dio è la mia vita,</p>
<p class="i01">In Dio io dimoro</p>
<p class="i01">Benchè l’uomo malvagio sperasse</p>
<p class="i01">Che io fossi morto.</p>
<p class="i01">Egli mi lanciò nell’acqua,</p>
<p class="i01">Egli mi gettò nel fiume.</p>
<p class="i01">Il luccio mi trovò,</p>
<p class="i01">Ma io mi posi sotto il suo fegato.</p>
<p class="i01">Il luccio mi prese in sua custodia,</p>
<p class="i01">Egli mi pose sotto il suo fegato,</p>
<p class="i01">Dove ci rimasi per un anno.</p>
<p class="i01">Dopo però pose</p>
<p class="i01">L’uomo malvagio le sue reti nell’acqua,</p>
<p class="i01">Egli mi prese</p>
<p class="i01">Ed io potei abitare una casa</p>
<p class="i01">E in quella casa vissi tre anni.</p>
<p class="i01">Dopo di ciò io andai a.....?</p>
<p class="i01">Io venni a.....?</p>
<p class="i01">Quando io giunsi a casa</p>
<p class="i01">L’uomo malvagio mi uccise.</p>
<p class="i01">Egli fece una cassa</p>
<p class="i01">E mi pose dentro</p>
<p class="i01">Ed io rimasi</p>
<p class="i01">Tre anni nella cassa.</p>
<p class="i01">S’incominciò allora</p>
<p class="i01">A condurmi al cimitero.</p>
<p class="i01">E tutti vennero,</p>
<p class="i01">Anche il prete era presente,</p>
<p class="i01">Io però parlai: — Non portatemi là,</p>
<p class="i01"><span class="pagenum" id="Page_239">[239]</span></p>
<p class="i01">Io non sono morto ancora</p>
<p class="i01">Benchè mi abbiano desiderato la morte.&nbsp;—</p>
<p class="i01">E tutta la gente disse,</p>
<p class="i01">Così come il prete:</p>
<p class="i01">— Perchè un uomo vivo</p>
<p class="i01">È stato messo nella bara?&nbsp;—</p>
<p class="i01">Io risposi: — Non sono morto,</p>
<p class="i01">Benchè mi abbian augurata la morte.</p>
<p class="i01">L’uomo malvagio si rallegrò</p>
<p class="i01">Che io fossi morto,</p>
<p class="i01">Ma benchè egli sperasse</p>
<p class="i01">Ch’io fossi morto,</p>
<p class="i01">Io non lo sono</p>
<p class="i01">Ed io vivo ancora,</p>
<p class="i01">Ancora, ancora.</p>

</div><div class="stanza">
<p class="i01">Ah, se mio figlio venisse qui,</p>
<p class="i01">Io non posso qui rimanere!&nbsp;—</p>
<p class="i01">E il figlio venne subito,</p>
<p class="i01">Venne volando come un gallo di montagna.</p>
<p class="i01">Altri sarebbero venuti</p>
<p class="i01">E avrebbero cotto mio figlio come un gallo di montagna,</p>
<p class="i01">Ma egli disse:</p>
<p class="i01">— Se io come un.....? fossi cotto</p>
<p class="i01">Io non sarei morto.&nbsp;—</p>
<p class="i01">E il padre si adirò assai,</p>
<p class="i01">Ma il figlio si trasformò in un altro uomo.</p>
<p class="i01"><span class="pagenum" id="Page_240">[240]</span></p>
<p class="i01">Il padre (<i>propriamente il vecchio</i>) disse:</p>
<p class="i01">Mio figlio, perchè vieni tu</p>
<p class="i01">In questa figura a me?&nbsp;—</p>
<p class="i01">Il figlio replicò:</p>
<p class="i01">— Se tu sei in collera,</p>
<p class="i01">Quando io ti ho irritato,</p>
<p class="i01">Io me ne ritorno</p>
<p class="i01">Volando per la mia strada.&nbsp;—</p>
<p class="i01">Egli incominciò a volar via,</p>
<p class="i01">Ma il padre volò subito</p>
<p class="i01">Dietro a lui in forma di un’anitra.</p>
<p class="i01">Riportò il suo figlio indietro,</p>
<p class="i01">E allora sedettero entrambi sulla terra.</p>
</div></div>

<p>
<i>Il padre:</i>
</p>

<div class="poem"><div class="stanza">
<p class="i01">Non venirmi innanzi in figura d’uccello.</p>
</div></div>

<p>
<i>Il figlio:</i>
</p>

<div class="poem"><div class="stanza">
<p class="i01">Io non sapeva, mio padre,</p>
<p class="i01">Che tu mi avresti fatto cuocere.&nbsp;—</p>
<p class="i01">E mentre essi così se la discorrevano fra di loro,</p>
<p class="i01">Si diedero a leticare</p>
<p class="i01">E ne nacque una discordia.</p>
<p class="i01">Mentre essi così disputavano</p>
<p class="i01">Il figlio si pose sopra un ramo d’albero</p>
<p class="i01">E di là parlò così:</p>
<p class="i01">— Tu ti sei dunque adirato con me, o padre?</p>
<p class="i01">Dacchè tu sei tanto in collera con me,</p>
<p class="i01"><span class="pagenum" id="Page_241">[241]</span></p>
<p class="i01">Io non ritorno più a te,</p>
<p class="i01">Davvero, io non ritorno più a te.</p>
</div></div>

<p>
<i>Il padre:</i>
</p>

<div class="poem"><div class="stanza">
<p class="i01">Chi occuperà il tuo posto,</p>
<p class="i01">Mio figlio, se te ne vai?</p>
</div></div>

<p>
<i>Il figlio:</i>
</p>

<div class="poem"><div class="stanza">
<p class="i01">Si occupi o no il mio posto,</p>
<p class="i01">Io non ritorno più,</p>
<p class="i01">Giammai,</p>
<p class="i01">Giammai in questo mondo</p>
<p class="i01">Ritornerò io a te.</p>

</div><div class="stanza">
<p class="i01">E così volò via il famoso figlio del mago</p>
<p class="i01">E se n’andò,</p>
<p class="i01">E il padre rimase solo.</p>
<p class="i01">Perciò egli si adirò contro l’altro uomo,</p>
<p class="i01">E l’uomo malvagio</p>
<p class="i01">Portò via tutte le prede,</p>
<p class="i01">Per cui noi non abbiamo più pesci nell’acqua,</p>
<p class="i01">Non più renne nei boschi,</p>
<p class="i01">Nessuna preda di sorta alcuna.</p>
</div></div>

<p>
<span class="pagenum" id="Page_242">[242]</span>
</p>

<p>
Il Donner nel darci il canto seguente, dice di
aver omesso 160 versi, che avevano poco interesse.
È una contesa fra alcuni coloni, che vogliono occupare
un paese e l’antico possessore che è un
mago. Le idee pagane vi dominano come nel canto
precedente. Per essere un vero mago, bisogna innanzi
tutto aver la forza di potersi trasformare in
un animale.
</p>

<div class="poem"><div class="stanza">
<p class="i03">    <i>Il ladro:</i></p>

</div><div class="stanza">
<p class="i01">Il mio Dio ora se ne è andato pellegrinando,</p>
<p class="i01">Io ho preso i frutti della terra,</p>
<p class="i01">Io ho raccolto l’erba e i frutti,</p>
<p class="i01">Io mi son preso legno e pietre;</p>
<p class="i01">Io non ho preso cosa alcuna che ad altri appartenga,</p>
<p class="i01">Io ho preso solo sempre dei frutti della terra.</p>
<p class="i01">Eppure un uomo venne a me</p>
<p class="i01">E disse che io sono un ladro.</p>

</div><div class="stanza">
<p class="i03">    <i>Il mago:</i></p>

</div><div class="stanza">
<p class="i01">Tu non conosci i costumi del paese,</p>
<p class="i01">Tu non sai che io son qui.</p>
<p class="i01">Guarda le erbe e fa attenzione,</p>
<p class="i01">Guarda i segni sugli alberi,</p>
<p class="i01">Guarda anche l’erba in un’altra maniera.</p>

</div><div class="stanza">
<p class="i01"><span class="pagenum" id="Page_243">[243]</span></p>

</div><div class="stanza">
<p class="i03">    <i>Il ladro:</i></p>

</div><div class="stanza">
<p class="i01">Qual uomo singolare sei tu,</p>
<p class="i01">Non sei tu come gli altri uomini?</p>
<p class="i01">O sei tu un Dio,</p>
<p class="i01">Hai tu creato l’erba,</p>
<p class="i01">Hai tu fatto gli alberi?</p>
<p class="i01">Non sei tu polvere della terra?</p>
<p class="i01">Tu strisci qual verme com’io faccio.</p>
<p class="i01">L’erba non è tua,</p>
<p class="i01">Le piante, le pietre non son nostre.</p>
<p class="i01">Sii padrone delle cose tue.</p>
<p class="i01">Buono è ciò che è buono,</p>
<p class="i01">Ed io so ciò che tu sei</p>
<p class="i01">Sulla terra, o nero mago.</p>
<p class="i01">Rimani dunque sulla tua proprietà,</p>
<p class="i01">Tienti l’erba, che tu hai piantato.</p>
</div></div>

<p>
<i>Qui il mago manifesta il desiderio di rimanere tranquillo
sulla sua terra e fa delle minaccie, dicendo di essere un
mago, a cui ubbidiscono anche le malattie. Il ladro allora gli
tiene un lungo discorso, nel quale gli dice fra le altre cose:</i>
O povero mago, rendi i deboli debolissimi, ma non me. In
figura di uno scoiattolo, io posso correre su e giù per gli
alberi e tu non mi puoi ammazzare. Io faccio cadere un albero
sopra di te e tu rimani preso, o mago; mentre io, che
sono il ladro, divento padrone dell’erba e delle piante. Povero
uomo, non farti un Dio sulla terra; nei nostri canti tu
<span class="pagenum" id="Page_244">[244]</span>
non figuri che come un falso Dio. Tu mi tieni per un ladro;
ebbene il ladro ti cambierà in fumo(?). <i>Allora il canto
continua:</i>
</p>

<div class="poem"><div class="stanza">
<p class="i01">Il ladro e il mago lottano,</p>
<p class="i01">Essi sen vanno</p>
<p class="i01">Per fiumi e per laghi,</p>
<p class="i01">Essi si arrampicano sugli alberi o sulle roccie.</p>
<p class="i01">I vecchi hanno cantato</p>
<p class="i01">I fatti singolari del mago.</p>
<p class="i01">Il tempo viene, il tempo passa,</p>
<p class="i01">I maghi sono seduttori,</p>
<p class="i01">Essi allacciano insieme ricchi battezzati?</p>
<p class="i01">Colle loro cattive azioni molestano,</p>
<p class="i01">Nel tempo opportuno tacciono;</p>
<p class="i01">Nel tempo di discorrere l’uno dice:</p>
<p class="i01">Vieni anche tu vicino.</p>
<p class="i01">L’altro se ne va, ritorna,</p>
<p class="i01">Ma non può far nulla,</p>
<p class="i01">Vien deriso come un prigioniero,</p>
<p class="i01">Le sue dita sono diritte, immobili.</p>
</div></div>

<p>
<i>Il ladro allora gli dice motteggiando, che ora può egli prendersi
l’erba, gli alberi e le pietre, dacchè egli se n’è
dichiarato proprietario. Il mago replica:</i>
</p>

<div class="poem"><div class="stanza">
<p class="i01">Rimani, rimani tu stesso proprietario,</p>
<p class="i01">O ladro, dacchè sei divenuto padrone</p>
<p class="i01">Di questi alberi, di queste pietre, di questa vita;</p>
<p class="i01">Ma tu però allontanati,</p>
<p class="i01"><span class="pagenum" id="Page_245">[245]</span></p>
<p class="i01">Vanne, donde sei venuto.</p>
<p class="i01 dotted">. . . . . . . . . . . . . . . .</p>
<p class="i01">Io sono, io sono sempre al disopra di te,</p>
<p class="i01">Io vado, io prendo, io depongo,</p>
<p class="i01">Io getto, io ti opprimo.</p>

</div><div class="stanza">
<p class="i03">    <i>Il ladro:</i></p>

</div><div class="stanza">
<p class="i01">Tu ti affatichi indarno, o povero mago.</p>
</div></div>

<h3><span class="smcap">Il tamburo magico</span></h3>

<div class="poem"><div class="stanza">
<p class="i01">Questo (<i>tamburo</i>) gli eroi di un tempo</p>
<p class="i01">Gli estinti padri</p>
<p class="i01">Hanno forse battuto,</p>
<p class="i01">Quando essi spaurivano le renne.</p>
<p class="i01">Da lontani paesi portarono essi</p>
<p class="i01">Le renne a questo colle,</p>
<p class="i01">E vennero renne bianche</p>
<p class="i01">Ed anche di nere come la pece.</p>
<p class="i01">Qui forse hanno grugnito le renne,</p>
<p class="i01">Qui hanno sbuffato.</p>
<p class="i01">Gli uomini si sono curvati (<i>per mungerle</i>),</p>
<p class="i01">Qui han risuonato i tiri del fucile.</p>
<p class="i01">Qui si sono ammazzate</p>
<p class="i01">Grandi e grasse renne femmine,</p>
<p class="i01">Qui si è fatto cuocere il grasso</p>
<p class="i01">E se ne son fatte anche salciccie.</p>
</div></div>

<p>
<span class="pagenum" id="Page_246">[246]</span>
</p>

<p>
A chiarire ancor meglio la psicologia dei nostri
lapponi, aggiungerò alcuni dei loro proverbii e dei
loro indovinelli.
</p>

<h3><span class="smcap">Proverbii lapponi</span>
<span class="smaller">(<span class="smcap">Sadnevajasak</span>)</span></h3>

<p>
<i>Adde bädnagi ja gula baha sanid.</i> — Dà al cane e udrai
cattive parole.
</p>

<p>
<i>Buöreb lä cagar giedast, go buojde mäcest.</i> — Meglio è una
pellicola (il magro) in mano, che il grasso nel bosco.
</p>

<p>
<i>Buöreb lä bitta njalmest, go havve oajvest.</i> — Meglio è una
screpolatura in bocca, che una ferita al capo.
</p>

<p>
<i>Buöreb lä jode, go oro.</i> — Meglio è andare che stare.
</p>

<p>
<i>Dam olbmast läk ämbo juonak go suonak.</i> — Quest’uomo ha
più intrighi che tendini.
</p>

<p>
<i>Dat, gäst gukkek läk dolgek, allagassi girda.</i> — Chi ha lunghe
penne, vola alto.
</p>

<p>
<i>Galle gaddest visaj, go avest vahag sadda.</i> — È facile avere sapienza
sulla riva, quando in mare succede una disgrazia.
</p>

<p>
<i>Garranasa bäsest matta gavdnujuvout majda njufcamoune.</i> — Nel
nido del corvo si possono avere anche uova
di cigno.
</p>

<p>
<i>Go ciegnalis lä caue, de lä rukkas, bodne.</i> — Quando l’acqua
è profonda, il fondo è limaccioso.
</p>

<p>
<span class="pagenum" id="Page_247">[247]</span>
</p>

<p>
<i>Havske guojbme vaned matke.</i> — Un aggradevole compagno
accorcia la via.
</p>

<p>
<i>I goarpa goarpa ealmi cuokko.</i> — Una cornacchia non becca
gli occhi di un’altra.
</p>

<p>
<i>I läk jakke jage viellja.</i> — Un anno non è fratello dell’altro.
</p>

<p>
<i>I sat häppad niära gaske.</i> — La vergogna non morde più la
propria guancia?
</p>

<p>
<i>I sat oarre-gazza galloi baste.</i> — L’unghia di uno scoiattolo
non ferisce più la sua fronte. (Egli è fuori di sè per la
gioia o l’affanno).
</p>

<p>
<i>I bäjve nu gukke, atte igja i boade.</i> — Per quanto lungo sia
il giorno, viene però la notte.
</p>

<p>
<i>Ik galga calmetes gaope dakkat.</i> — Tu non devi comperare
ad occhi chiusi.
</p>

<p>
<i>Loge visasa äi nakas sanigujm ovta jalla sabmelazain.</i> — Dieci
sapienti non possono competerla a parole con uno
stupido lappone.
</p>

<p>
<i>Oapes bahha lä buöreb, go amas buörre.</i> — Un cattivo amico
è meglio che un buono sconosciuto.
</p>

<p>
<i>Ovce visasa äi buvte buoddot ovta jalla.</i> — Nove saggi non
possono chiudere la bocca ad uno stolto.
</p>

<p>
<i>Ai läk buok vielljak ovta ädne cizid njammam.</i> — Non tutti
i fratelli hanno succhiato il petto della stessa madre.
</p>

<p>
<span class="pagenum" id="Page_248">[248]</span>
</p>

<h3><span class="smcap">Indovinelli</span>
<span class="smaller">(<span class="smcap">Arvadusar</span>)</span></h3>

<p>
Che cosa è più alto di tutti i monti e più basso dell’erica?
Un viottolo.
</p>

<p>
Va sempre errando con un piccolo carico sulle spalle e non
è mai stanco? La rôcca.
</p>

<p>
Prima che il padre sia mezzo pronto, il figlio è già nel bosco?
Il fumo.
</p>

<p>
Di giorno in prigione, di notte in libertà? Le dita dei
piedi.
</p>

<p>
Batte notte o giorno, ma non riceve spellature? Una campana,
la campana del renne.
</p>

<p>
Volto all’insù, vuoto, volto all’ingiù, pieno? Il berretto.
</p>

<p>
Chi è il più saggio di questo mondo? La stadera.
</p>

<p>
Sta sulla cima colla radice insù, o colla cima ingiù e la radice
insù? La coda della vacca.
</p>

<p>
Piede di pietra, fianchi di refe e testa di legno? La rete.
</p>

<p>
Il morto, che tira fuori i vivi dal bosco? Il pettine.
</p>

<p>
Una vergine, che siede sull’orlo della fontana col cappello
sul capo? L’angelica (non ancora sbocciata).
</p>

<p>
<span class="pagenum" id="Page_249">[249]</span>
</p>

<p>
Senza copertura e senza suolo, ma pure pieno di carne fresca?
Il ditale.
</p>

<p>
Va di giorno, va di notte, ma non trova mai la porta? Un
orologio.
</p>

<p>
Che cosa è, che entra in un buco, ma ad un tratto si mostra
a tre buchi? Un uomo, che indossa un vestito lappone.
</p>

<p>
Che cosa può stare in una tana di sorcio e non può voltarsi
in una stalla di bue? Un bastone.
</p>

<p>
Che cosa è che va al fiume per lavarsi e porta le viscere
a casa? Un secchio.
</p>

<p>
Qual’è la creatura che sta più vicina all’uomo? Il pidocchio.
</p>

<p>
Erra nel bosco e nel bosco perde la coda? Un ago.
</p>

<p>
Mangia colla bocca e manda fuori colla nuca? La pialla.
</p>

<p>
Quattro sorelle guardano in un buco? Le punte delle stanghe
della tenda.
</p>

<p>
Tu lo vedi, ma non lo puoi prendere? Il fumo.
</p>

<p>
Uno che guarda all’ingiù, mentre l’acqua va insù del colle?
Un cavallo, che beve.
</p>

<p>
Un uomo batte, cadono le pellicole e nulla si ode? La neve.
</p>

<p>
Il davanti come una botticella, il mezzo come una tinozza,
il didietro come una granata? Il cavallo.
</p>

<p>
Un uncino all’insù, un uncino all’ingiù e una piegatura
nel mezzo? Gli uncini di ferro coi quali si appendono
le pentole.
</p>

<p>
Un corvo marino che vola sul mare e dalle cui ali sgocciola
il sangue? Una barca in cui si rema.
</p>

<p>
<span class="pagenum" id="Page_250">[250]</span>
</p>

<p>
Un cavallo nero trotta giorno e notte, ma i suoi zoccoli non
si muovono mai? Un fiume.
</p>

<p>
Un uomo di cent’anni e colla testa di una notte? Un tronco
d’albero, sul quale è deposta neve fresca.
</p>

<p>
Piccolo come un uovo ma è impossibile vedervi il fondo?
Il cuore dell’uomo.
</p>

<p>
Appena più grosso che il filo di una rete di salmoni, ma la
luce del giorno non lo vede mai? Il midollo degli alberi.
</p>

<p>
Chiuderemo quest’antologia lapponica, dando alcune
novelline tolte dal Frijs<a class="tag" id="tag32" href="#note32">[32]</a>.
</p>

<p>
<span class="pagenum" id="Page_252">[252]</span>
</p>

<h3><span class="smcap">Il Gigante che aveva nascosta la sua vita
nell’uovo di una Gallina</span>
<span class="smaller">(<span class="smcap">Da Utszok</span>)</span></h3>

<p>
Una donna aveva un marito, che durante sette anni
era stato in guerra con un gigante. Quella donna piaceva
al gigante, il quale avrebbe volentieri levato di
mezzo il marito per prendere la moglie per sè. Dopo
sette anni riuscì finalmente al gigante di uccidere l’uomo.
Ma questi aveva un figlio. Quando il figlio fu cresciuto,
egli pensò al modo di vendicarsi del gigante, che aveva
ucciso il suo padre e sposato la sua madre. Ma il giovane
non poteva uccidere il gigante, qualunque cosa
tentasse e facesse riesciva vana. Pareva proprio che
non vi fosse vita nel gigante.
</p>

<p>
— Cara mamma — disse il ragazzo un giorno — sai
tu forse dove il gigante nasconde la sua vita?
</p>

<p>
La madre non ne sapeva nulla, ma promise di domandarlo
al gigante; ed un giorno che questi era di
buon umore, gli domandò dove fosse la sua vita.
</p>

<p>
— Perchè mi chiedi ciò? — rispose il gigante.
</p>

<p>
— Perchè — disse la donna — se tu o io siamo in
qualche pericolo, sarà una consolazione di sapere che
la tua vita è ben difesa!
</p>

<p>
Il gigante, che non aveva nessun sospetto, fece il seguente
racconto alla moglie:
</p>

<p>
<span class="pagenum" id="Page_253">[253]</span>
</p>

<p>
— In mezzo ad un mare di fuoco vi è un’isola, sull’isola
vi è un barile, nel barile vi è una pecora, nella
pecora vi è una gallina, nella gallina vi è un uovo e
nell’uovo sta la mia vita!
</p>

<p>
Il giorno seguente il ragazzo tornò dalla madre e
domandò:
</p>

<p>
— Cara mamma, hai potuto sapere dove il gigante
abbia nascosto la sua vita?
</p>

<p>
— Sì, mio caro figlio — rispose la madre — egli mi
ha raccontato, che la sua vita si trova nascosta lungi
di qua. In mezzo ad un mare di fuoco vi è un’isola,
nell’isola vi è un barile, nel barile vi è una pecora,
nella pecora vi è una gallina, nella gallina vi è un
uovo e nell’uovo della gallina sta nascosta la vita del
gigante.
</p>

<p>
— Allora — disse il figlio — io debbo cercarmi dei
servitori, coi quali possa traversare il mare di fuoco!
</p>

<p>
Egli noleggiò un orso, un lupo, un falco ed un <i>ymmer</i>
(un grande uccello di mare) e con questi partì. Egli stesso
andò in mezzo al fuoco seduto sotto una tenda di ferro;
prese con sè sotto la tenda il falco e l’<i>ymmer</i>, perchè
non si bruciassero; ma fece remare l’orso ed il lupo.
</p>

<p>
Di lì viene che l’orso ha i peli bruno scuro, e che il
lupo ha sul manto delle macchie brune; perchè entrambi
hanno fatto un viaggio in mezzo ad un mare infuocato,
le cui onde bruciavano come la fiamma.
</p>

<p>
Così arrivarono all’isola dove doveva essere la vita
del gigante. Quando furono giunti all’isola ed ebbero
<span class="pagenum" id="Page_254">[254]</span>
trovato il barile, l’orso gli diede una zampata e lo
sfondò. Dal barile saltò fuori una pecora. Ma il lupo
inseguì la pecora, l’afferrò e la sbranò. Dalla pecora
volò fuori una gallina. Il falco l’inseguì, l’afferrò cogli
artigli e la fece a pezzi. Nella gallina vi era un uovo
e l’uovo cadde nel mare ed affondò. L’<i>ymmer</i> volò e
tuffò in cerca dell’uovo. La prima volta che tuffò, rimase
molto tempo sotto, ma non potendo stare tanto
tempo senza respirare ritornò alla superfice. Dopo aver
ripreso fiato, si tuffò di nuovo, e rimase sotto più della
prima volta, ma pure non trovò l’uovo. Tuffò per la
terza volta e rimase sott’acqua più delle due volte precedenti
e questa volta trovò l’uovo nel fondo del mare.
Quando il giovane vide che l’<i>ymmer</i> aveva l’uovo nel
suo becco fu pieno di gioia. L’<i>ymmer</i> portò l’uovo al
giovane, questi raccolse delle legna e fece un gran fuoco
sull’isola. Mise l’uovo in mezzo al fuoco per bruciarlo.
Quando il fuoco fu ben acceso, egli tornò indietro. Egli
aveva ottenuto quello per cui aveva intrapreso il viaggio.
Tostochè fu giunto alla spiaggia dalla quale era
partito, corse in casa, ed allora vide che il gigante
stava bruciando come l’uovo sull’isola. La madre sua
fu essa pure contenta, vedendo tornare il suo figlio dalla
pericolosa spedizione.
</p>

<p>
— Grazie, caro figlio, perchè hai trionfato della vita
del gigante!
</p>

<p>
Vi era ancora un poco di vita nel gigante, mentre
la madre ed il figlio discorrevano insieme.
</p>

<p>
<span class="pagenum" id="Page_255">[255]</span>
</p>

<p>
— Che follia fu la mia — esclamò il gigante — di
lasciarmi indurre a raccontare il segreto della mia vita
a quella malvagia donna!
</p>

<p>
Allora il gigante afferrò il suo tubo di ferro (col
quale soleva succhiare il sangue della gente), ma la
donna ne aveva messo una estremità sul fuoco. Egli
allora aspirò fuoco e cenere e quindi bruciò di dentro
come di fuori e tutte le parti del suo corpo, che poterono
bruciare, vennero distrutte dal fuoco. Finalmente
il fuoco si spense, e col fuoco si spense la vita del gigante.
</p>

<p>
<span class="pagenum" id="Page_256">[256]</span>
</p>

<h3><span class="smcap">La donna del mare (Avfruva)</span>
<span class="smaller">(<span class="smcap">Da Naessebegy</span>)</span></h3>

<p>
Una bella notte di luna due fratelli andavano verso
la spiaggia ad aspettare una volpe, che soleva andar
lungo la spiaggia a mangiar pesci. Mentre stavano là
seduti venne fuori dal mare una <i>Havfrue</i> (Sirena?) e
sedette sopra uno scoglio poco distante dalla spiaggia. Il
più giovane dei fratelli si preparò a tirarle, ma il maggiore
lo impedì dicendo:
</p>

<p>
— Non tirare, potrebbe succederci disgrazia, se tu lo
facessi.
</p>

<p>
Frattanto l’<i>Havfrue</i> sedeva sulla pietra, scioglieva i
suoi lunghi capelli e li pettinava.
</p>

<p>
Il fratello più giovane volle di nuovo tirare, ma il
maggiore lo sconsigliò, dicendo:
</p>

<p>
— A cosa pensi, non puoi lasciarla in pace: essa non
ci fa nessun male, perchè vorresti tirarle?
</p>

<p>
Ma il giovane non si curò di quello che gli diceva
il maggiore, egli alzò il cane e prese di mira la <i>Havfrue</i>.
</p>

<p>
Il maggiore vedendo ciò gridò:
</p>

<p>
— Guarda te, <i>Havfrue</i>, tu sei in pericolo!
</p>

<p>
Nel medesimo momento l’<i>Havfrue</i> saltò in mare, ma
tornò fuori un po’ più distante e gridò al fratello maggiore,
che l’aveva salvata:
</p>

<p>
<span class="pagenum" id="Page_257">[257]</span>
</p>

<p>
— Vieni qui domani a quest’ora, che tu non te ne
pentirai.
</p>

<p>
I due fratelli tornarono a casa, ma la sera seguente
il maggiore escì solo e sedè là dove era seduto la sera
avanti. Non era molto che stava là, quando giunse una
volpe nera ed egli la uccise. Tosto dopo venne anche
l’<i>Havfrue</i> dal mare, si sedette sul medesimo scoglio e
gridò al giovane di venire anche esso.
</p>

<p>
— Non hai da temer nulla — aggiunse — non ti farò
alcun male!
</p>

<p>
Il giovane fece come gli veniva comandato.
</p>

<p>
— Sediti ora sulle mie spalle — disse l’<i>Havfrue</i> — e
nascondi il naso e la bocca sotto i miei capelli, affinchè
tu non venga soffocato, mentre ti condurrò attraverso
alla profondità del mare alla dimora di mio padre.
</p>

<p>
Il giovane fece così. Allora l’<i>Havfrue</i> tuffò nel mare
col giovane, e quando furono giunti al fondo del mare,
essa prese un’àncora e la diede al giovane e disse:
</p>

<p>
— Quando saremo arrivati nella casa di mio padre,
questi vorrà provare la tua forza, ma egli è cieco e
per questo non gli devi dare la mano, ma gli devi stendere
l’àncora.
</p>

<p>
Essi arrivarono al luogo ove abitava l’<i>Havfrue</i> e lì
non vi era nè l’acqua, nè buio; la luce vi era chiara
come sulla terra e l’acqua stava al disopra di loro come
una vôlta. Quando il giovane stese l’àncora e disse
buon giorno, il padre dell’<i>Havfrue</i> la strinse con tanta
forza che le branche si piegarono. Il padre e la figlia
<span class="pagenum" id="Page_258">[258]</span>
dettero al giovane un monte di argento e l’<i>Havfrue</i> vi
aggiunse ancora una gran coppa d’oro, che una volta
era stata sopra la tavola di un re. Essi quindi tornarono
nel modo stesso che erano venuti fino al punto da
dove erano partiti.
</p>

<p>
Il giovane diventò un uomo considerato ed ebbe sempre
fortuna sul mare; il fratello minore che aveva voluto
tirare all’<i>Havfrue</i>, appassì come un albero bacato.
Tutto quello che intraprendeva e faceva gli riescì male
e non ebbe più alcuna fortuna sulla terra.
</p>

<p>
<span class="pagenum" id="Page_259">[259]</span>
</p>

<h3><span class="smcap">Il ragazzo povero, il diavolo
e la città d’oro</span>
<span class="smaller">(<span class="smcap">Da Karasjok</span>)</span></h3>

<p>
Vi erano una volta un uomo povero ed un uomo ricco,
che erano vicini; l’uomo povero era molto indebitato col
ricco vicino. Un giorno andavano fuori entrambi in barca
per pescare. Il ricco fu fortunato; in poco tempo riempì
la sua barca di pesci e ritornò alla spiaggia. L’uomo povero
rimase sul lago, ma non potè prendere un solo pesce;
finalmente dovette tornare indietro esso pure, ma
mentre remava, la barca incagliò e nello stesso momento
sentì una voce sotto la barca che diceva: «Se tu mi prometti
quello che la tua moglie porta sotto il cuore, diverrai
ricco come il tuo vicino.» L’uomo lo promise.
«Getta la lenza» disse di nuovo la voce. Così fece e tosto
sentì mordere il pesce. Era molto pesante, ed a stento
potè tirar su il pesce; ma quando l’ebbe avuto nella barca,
escirono fuori dalla sua bocca una quantità di monete d’oro.
L’uomo gettò di nuovo la lenza e prese subito un altro
pesce. Da questo non escirono monete d’oro, ma in poche
ore ebbe la barca piena di pesci, ed allora se ne tornò a
casa. Quando entrò, vide la sua casa piena di oggetti di
valore. Egli domandò alla moglie donde tuttociò era venuto,
ma essa non ne sapeva nulla. Essa aveva dormito e
quando si era svegliata aveva visto tutte quelle cose.
L’uomo andò subito dal suo vicino e gli pagò in una volta
<span class="pagenum" id="Page_260">[260]</span>
tutto il suo debito. L’uomo ricco ebbe paura e pensò che
quei denari dovevano essergli stati rubati. Egli cercò in
tutti i suoi nascondigli, ma trovò che nulla gli mancava.
Quando l’uomo tornò dalla sua moglie, questa gli disse
che era incinta. L’uomo non lo sapeva, ma la cosa era
così, e quando venne il tempo, venne al mondo il suo primogenito.
Quando il ragazzo ebbe otto anni, fu mandato
a scuola dal prete; il ragazzo era grande per la sua età,
ed imparava con facilità. Il giorno che compì i suoi quindici
anni, il diavolo arrivò in una barca, che somigliava
ad una fiamma verde, per portar via il ragazzo. Quando
videro arrivare la barca, il prete cominciò a scrivere una
lettera che il ragazzo doveva portare con sè. Allora il ragazzo
andò giù verso la spiaggia incontro al diavolo, e
quando questi gli disse: — Vieni con me, ragazzo mio,
vieni nella mia barca — il ragazzo stese la lettera al diavolo.
Il diavolo non ardì toccarla; fintanto che teneva la
lettera in mano, si grattava la testa ed era imbarazzato.
</p>

<p>
— La magagna sia del prete — disse il diavolo — che
è causa che io non possa prendere il ragazzo! Prendi
quella barca e vieni con me sul lago! Il prete stava a
guardare.
</p>

<p>
— Prendi pure la barca e va con lui sul lago! — disse
il prete.
</p>

<p>
Quando furono sul lago, venne un gran temporale, cosicchè
il ragazzo dovette lasciar portare la barca dal
vento. Il diavolo allora volle, che il ragazzo passasse nella
sua barca, ma ogni volta che si avvicinava a lui, il ragazzo
<span class="pagenum" id="Page_261">[261]</span>
gli presentava la lettera. Finalmente il diavolo si
arrabbiò tanto, che se ne ritornò di nuovo sotto forma di
una fiamma verde da dove era venuto. Il ragazzo seguitò
ad essere spinto dal vento e dalle onde. Finalmente arrivò
ad un paese totalmente ignoto, ma sulla spiaggia era
un palazzo reale che splendeva come l’oro. Il ragazzo entrò
per una porta, sulla quale era una iscrizione in lettere
d’oro, ed entrò in cucina. La ragazza di cucina gli disse
di non parlar forte, perchè la padrona di casa era lì vicina
e dormiva. Ma il ragazzo andò avanti e nella camera
seguente trovò la cameriera. Questa gli proibì pure di
parlar forte, perchè la sua padrona era nella camera attigua
e dormiva. Il ragazzo però andò avanti fin nella camera
della padrona stessa, e vide che questa era ancora
più bella della cuoca e della serva. Essi parlarono
insieme per un pezzo e s’intesero per sposarsi. Ma il
ragazzo disse, che avanti di maritarsi doveva andare a
visitare il suo padre e il suo padrino, il prete: — Se sapessi
solamente — soggiunse — dove devo andare per
trovarli.
</p>

<p>
— La cosa è facile — disse la sposa. — Qui al mio
dito ho un anello col quale si può avere quello che si
desidera e andare dove si vuole!
</p>

<p>
Il ragazzo prese l’anello della sua amorosa, se lo mise
al dito ed espresse il desiderio di tornare da suo padre
e dal prete. Nello stesso momento vi giunse. Egli raccontò
tutto quello che gli era successo dal momento che
li aveva lasciati, ma nessuno gli voleva credere. Egli
<span class="pagenum" id="Page_262">[262]</span>
mostrò l’anello che aveva al dito, ma pure non gli volevano
credere. Finalmente la sera, quando ebbero cenato
dal prete, il giovane non potè più tenersi, quantunque
la sua amorosa glielo avesse severamente proibito,
dicendogli: «Tu non mi devi desiderare la dove sei tu
con i tuoi!» e disse: «Potesse essere qui la cuoca per
sparecchiare la tavola!» Nel momento la cuoca comparve
e portò via il piatto che stava davanti al ragazzo e
sparì. Quando fu l’ora di andare a letto, il ragazzo disse
di nuovo: «Potesse venire ora la cameriera a prepararmi
il letto!» Essa arrivò tosto e gli rifece il letto.
Il giovane andò a letto e formò il desiderio: «Potesse
ora venir la mia fidanzata a riposare al mio fianco!»
La sposa comparve all’istante, abbracciò il giovane e
lo baciò. Ma al momento stesso gli prese dal dito l’anello,
escì e non si vide più. Il giovane cominciò ben presto ad
avere tal desiderio della sua amante, che abbandonò suo
padre e suo padrino e si mise in viaggio in cerca della
città d’oro. Egli arrivò da prima dal re dei pesci:
</p>

<p>
— Buon giorno, nonno — disse il ragazzo, — mi puoi
forse dare qualche notizia sulla città d’oro?
</p>

<p>
— No! non ne so niente — disse il re dei pesci — ma
radunerò i miei pesci, forse qualcuno di essi ne saprà
qualche cosa!
</p>

<p>
Egli fischiò per radunare i pesci, ma nessun di questi
seppe dar notizia della città d’oro. Lo <i>Stenbiten</i> (<i>Anarrichas
lupus</i>) non era ancora venuto, ma finalmente arrivò
anch’esso.
</p>

<p>
<span class="pagenum" id="Page_263">[263]</span>
</p>

<p>
— Perchè arrivi tanto tardi? — domandò il re.
</p>

<p>
— La lontra mi aveva acchiappato — rispose lo <i>Stenbiten</i>, — fu
a stento che mi potei liberare!
</p>

<p>
Ma lo <i>Stenbiten</i> non seppe dir niente neppur lui della città
d’oro. Il giovane andò avanti ed arrivò al re degli uccelli.
</p>

<p>
— Buon giorno, vecchio nonno — disse il ragazzo, — mi
puoi dare nessuna notizia della città d’oro?
</p>

<p>
— Non ne so nulla! — disse il re degli uccelli — ma
chiamerò i miei sudditi!
</p>

<p>
Egli allora fischiando riunì tutti gli uccelli, ma nessuno
potè dir nulla della città d’oro. Per ultimo venne il
cigno.
</p>

<p>
Questi aveva deposte le uova e gli uomini avevano
teso un laccio presso il suo nido, nel quale era rimasto
preso. Ne era escito a stento, ma quando finalmente fu
giunto non seppe dir nulla neanche lui della città d’oro.
Il giovane seguitò la sua peregrinazione senza sapere
dove andasse. Mentre camminava vide due figli di gigante
che si battevano. Il ragazzo si avvicinò a loro e
domandò:
</p>

<p>
— Perchè vi battete? Si direbbe che siete due fratelli,
ma se è così, perchè vi battete?
</p>

<p>
— Sì, siamo due fratelli — risposero entrambi — e ci
battiamo per un berretto ed un paio di scarpe, che abbiamo
avuto in eredità da nostro padre.
</p>

<p>
Il ragazzo, che era accorto ed istruito, domandò cosa
avessero di particolare il berretto e le scarpe. Gli fu risposto, che quando si avevano le scarpe, si poteva in un
<span class="pagenum" id="Page_264">[264]</span>
salto essere là dove si voleva e che quando si aveva in
testa il berretto, si diventava invisibili.
</p>

<p>
— Prestatemeli un momento — chiese il ragazzo — che
vi possa provare se è vero quanto mi dite!
</p>

<p>
I figli del gigante non vollero dapprima prestare la
loro eredità al giovane che essi non conoscevano, ma infine
si lasciarono persuadere, quando il giovane ebbe promesso
di fare solamente due salti come prova. Ma appena
il giovane ebbe messo le scarpe e il berretto, andò d’un
salto alla città d’oro, e vide un gran bastimento dorato
sul mare. Gli dissero che quel bastimento apparteneva ad
un figlio di re, il quale era venuto a cercar moglie. Il
giovane entrò senza essere veduto nella reggia e vide e
sentì il figlio del re, che chiedeva la mano della sua
amante. Egli rimase nascosto finchè venne l’ora di andare
a letto. Quando la sua amante andò a letto, vi andò
pure il figlio del re e si coricò al suo fianco. Nel momento
che il figlio del re volle baciare la sua sposa, il giovane
gli dette un calcio sulla bocca. Il figlio del re non potè
capire cosa volesse significare un tal trattamento. Egli si
offrì di nuovo, ma ricevette un secondo colpo del duro
stivale di gigante che il giovane aveva nel piede.
</p>

<p>
— Perchè mi batti così? — domandò il figlio del re,
meravigliato dei modi poco amabili della sua bella.
</p>

<p>
— Io non ti batto niente affatto — disse la figlia del
re; ma il giovane che stava dietro alla sposa rideva per
sè. Nello stesso momento diede un nuovo calcio al figlio
del re, cosicchè questi arrabbiato, saltò su e ritornò al
<span class="pagenum" id="Page_265">[265]</span>
suo battello dorato. Aveva avuto abbastanza di quella ragazza,
pensò, e ritornò al suo paese. Il giovane si alzò
pure, escì e si levò gli abiti del gigante. Quindi tornò e
cominciò così a parlare colla figlia del re:
</p>

<p>
— Chi era quel forestiero che venne qua mentre io
ero via?
</p>

<p>
— Era un figlio di re, che veniva a sposarmi — rispose
la sposa.
</p>

<p>
— E perchè non l’hai sposato?
</p>

<p>
— Oh l’avrei preso volentieri — disse la figlia del
re — ma egli ebbe paura di me!
</p>

<p>
— E perchè ebbe paura di te?
</p>

<p>
— Non so donde viene, ma mentre eravamo accanto
l’uno all’altro assicurò che io gli davo dei calci sulla
bocca invece di baciarlo, si mise in collera e se ne andò.
Io non lo seguii; sapevo di non avergli fatto il minimo
torto.
</p>

<p>
Il giovane allora ricominciò la sua antica corte, furono
fatte le nozze ed il ragazzo diventò padrone della reggia
della città d’oro.
</p>

<p>
<span class="pagenum" id="Page_267">[267]</span>
</p>

<h2 id="cap7">CAPITOLO SETTIMO</h2>

<div class="blockquote">
<p>
IL MONDO SOPRANNATURALE DEI LAPPONI — PROFILO DELLA LORO
RELIGIOSITÀ — CONVERSIONE DEI LAPPONI AL CRISTIANESIMO
E FERVORE APOSTOLICO DEI MISSIONARII NORVEGIANI — STREGHE,
MAGHI E PREGIUDIZII — LA MITOLOGIA LAPPONE SECONDO
GLI ULTIMI STUDII DI FRIIS.
</p>
</div>

<p>
Il buon parroco norvegiano Knud Leem trova,
che la prima virtù dei lapponi è quella di essere
religiosi: <i>Inter virtutes lapponum primas merito tenet
veri Numinis cognitio</i>. È naturale che quel bravo
prete così timorato di Dio si entusiasmi per la
calda religiosità dei suoi amici polari, benchè ne
dia il merito principale al <i>divo</i> Federigo IV, che
si occupò con molto amore della loro conversione.
Prima di questo re <i>immortale</i>, dice egli, l’ignoranza
religiosa dei lapponi era infinita e aggiunge come
prova di questo, che uno di essi interrogato come
<span class="pagenum" id="Page_268">[268]</span>
Cristo fosse asceso al cielo, rispondeva: <i>con due tavole
di pietra!</i> (confondendo l’ascensione del Cristo con
Mosè e le sue tavole). Ecco le parole testuali di
Knud: <i>Exemplum dabo crassissimae ignorantiae, qua
tunc temporis miserrima gens laboravit</i>.
</p>

<p>
Noi, meno credenti di Knud, e più psicologi che
teologi, troviamo strano come i lapponi abbandonassero
senza alcuna lotta e quasi direi senza alcun
rimpianto la loro poetica mitologia, che era
stata per tanti secoli la religione dei loro padri e
si facessero cristiani senza spargere una goccia di
sangue nè una goccia di lagrime. Mutarono religione
come avrebbero mutato il vestito e abbandonarono
quasi senza rimpianto i loro dèi, i loro
tamburi magici, le loro mosche magiche, tutto
l’olimpo fantastico del loro cielo ideale per abbracciare
una religione monoteista ed altissima, nata
sotto il cielo azzurro della Palestina. Credo, dopo
averli studiati, che domani si farebbero turchi coll’eguale
facilità, e sarebbero i più fervidi musulmani
del mondo. Egli è perchè sono docili, timidi
e pieni di un nervosismo, che li trae facilmente ad
aver paura della forza o delle cose invisibili. Le
loro donne furono le ultime a conservare un culto
per i loro idoli, ma oggi non rimane più dell’antica
<span class="pagenum" id="Page_269">[269]</span>
mitologia, che qualche pregiudizio e qualche
rito appena disegnato nelle nebbie di una superstizione
vaporosa e indistinta<a class="tag" id="tag33" href="#note33">[33]</a>.
</p>

<p>
La prima missione cristiana fu fondata in Lapponia
nel 1714 e il Knud, divenuto missionario
egli stesso pochi anni dopo, trovava già profondamente
cristiani i suoi neofiti. Alcuni sapevano a
memoria 36 salmi. Un vecchio più che settuagenario,
di nome Nikka Kokko-gedda, analfabeta,
aveva imparato a memoria in brevissimo tempo le
tre prime parti del catechismo. Chiamavano i loro
parroci col nome di <i>buorre atzkie, buon padre</i>. Quando
appariva loro dinanzi un prete, si levavano immediatamente
con molto rispetto, offrendogli ciò che
avevano di meglio, <i>ut lac rangiferinum congelatum,
caseum, linguam et medullas ejusdem animalis</i>; ringraziavano
<span class="pagenum" id="Page_270">[270]</span>
con parole calde il sacerdote che aveva
fatto la predica, dicendogli più e più volte: <i>Kiitos
ednak Ibmel sanest, molte grazie per il Verbo di
Dio</i>. Non bestemmiavano mai, in ciò superiori ai
norvegiani (aggiunge il Knud) e moltissimi fra loro
non prendevano cibo senza prima averlo benedetto
colle parole <i>Jesusatzh sioned</i> (benedici, o Gesù).
</p>

<p>
Molta parte di merito nella conversione dei lapponi
è da attribuirsi ai missionarii, i quali, animati
da un santissimo fervore, si sacrificarono per
la loro nobile intrapresa, che fu anche opera di
moralità, dacchè è per essi che i lapponi lasciarono
quasi affatto il vizio dell’ubriachezza, che fino allora
era stata la prima loro gioia.
</p>

<p>
Knud descrive con vera esaltazione il piacere di
convertire i lapponi al cristianesimo, mostrando
nello stesso tempo, quali fossero i forti travagli della
vita di un missionario in quelle regioni polari. Allo
svegliarsi veder la brina del proprio fiato ghiacciato
sulla pelliccia del letto, trovar ghiacciato l’inchiostro
anche presso il fuoco, sentirsi ardere i
piedi e gelar le spalle e veder disegnata colla brina
la forma del proprio corpo sulle pareti delle capanne,
perchè il corpo faceva da paravento per il
calore del focolare: «Praeter omnem opinionem
<span class="pagenum" id="Page_271">[271]</span>
deprehendi eam parietis partem, quae propter
umbram corporis mei vim calefantis ignis admittere
non poterat, pruinam induisse, meique quasi
imaginem et simulacrum albo colore depictum, in
pariete retulisse.
</p>

<p>
«Nec molle et plumosum cubile in hujusmodi
hospitiis Missionario expectandum est, cui loco
culcitae est hispidum corium rangiferinum, super
nudam humum, vel saltem super corrasa lignorum
sarmenta expansum, vestibus, quas cubitum
iturus exuerat, loco pulvini suppositis. Ad requiem
qualemcunque ita compositus, ipsam nivem
capita fere attingit, exiguo unius duntaxat
palum spatio ab ea remotus, cubat enim in pavimento,
pedibus focum versus exporrectis, capite
autem parieti proximo qui, quemadmodum
supra observatum est, ima sui parte perpetuis
nivibus, tanquam vallo cinctus est et circundatur.»
(Pag. 535).
</p>

<p>
E dopo aver descritto il piacere di viaggiare
nell’inverno in mezzo a turbini di neve che oscurano
il cielo:
</p>

<p>
«Accidit praeterea, ut, saeviente frigore et multa
nive cadente, genis proficiscentium glacies incumbat,
quae laminae instar, postea avellitur et stiriae
<span class="pagenum" id="Page_272">[272]</span>
palpebris adhaerescant, digitis similiter avellendae,
quod incommodum admodum molestum
est, iis praesertim, qui a teneris perferre non
didicerunt. Incommodis hisce et periculis tandem
superatis, pervenitur in tentorium, teterrimo fumo
oppletum, quod sane haud leviorem viatori molestiam
creat; et, ut reliqua incommoda taceam,
hoc unum, memorasse sufficiat, efficere hunc fumum,
ut facies hospitis, si per complures dies hic
commoratus fuerit, variis tuberibus intumescat.
</p>

<p>
«Et, ut paucis multa complectar, tot Missionarium
lapponicum circumveniunt et exercent incommoda,
tot labores exantlandi, sive frigus
spectes, quod suo tempore paene intolerabile est,
sive hospitium in parvo et rimoso tentorio, sive
denique alimenta consideres, qualia sunt lac rangiferinum
congelatum, fontana, eaque interdum
frigidissima et nive permixta etc. aliaque innumera,
quibus recensendis vix sufficio, incommoda
respicias, ut speciali Dei providentiae, eique soli
tribuendum sit etc.»
</p>

<p>
Dice però che egli non vuole con queste tristi
pitture sgomentare i missionarii, perchè l’idea di
far del bene e di far entrare in cielo le anime dei
lapponi basta a tutto.
</p>

<p>
<span class="pagenum" id="Page_273">[273]</span>
</p>

<p>
«Enim vero qui gloriam Dei in tot animarum
a tenebris ad lucem, a potestate Satanae ad Deum,
conversione promovendam unica respicit, haec
et alia, quae se circumvenire possunt incommoda,
parum curat, sed puro et sinceri Christi oviumque
pretiosissimo ipsius sanguine redempturum
amore incensus quaevis molestias laetus adit,
laetus sustinet et superat. Quae initio dura sunt,
uti assueveris, sensim mollescunt, et profecto
(absit omnis jactantia et vana coram Deo et hominibus
gloriatio) confidenter ausim asserere, me
omni illo tempore, qua pars aliqua missionis regiae
in hisce oris eram, mea sorte adeo contentum
fuisse ut numquam magis. Si causam quaeris,
praeter multas alias et hanc accipe; esse lapponibus
ingenia adeo docilia, mitia et tractabilia,
ut, quod in commercio cum aliis hominibus, sua
et aliorum opinione his multo politioribus, animum
liberalem aequique amantem et justi, haud
raro offendant, et ad iram ac indignationem irritant,
inter lappones versanti non sint metuenda.»
</p>

<p>
Le streghe e i maghi furono gli ultimi a sparire
dal mondo mitologico, e non oserei dire che neppure
oggi sia del tutto scomparsa la magia in Lapponia;
<span class="pagenum" id="Page_274">[274]</span>
nè possiamo stupircene, quando ricordiamo
la magia bianca dello spiritismo, che si esercita
anche oggi sotto i nostri occhi da uomini serii e
di buona fede.
</p>

<p>
Knud racconta molte confessioni di streghe, dalle
quali apparisce come queste donne credessero esse
stesse agli straordinarii poteri, dei quali eran dotate,
sia per fare il bene che per fare il male. Alcune ad
esempio credevano di essere state nell’inferno e di
aver avuti continui rapporti col diavolo, altre confessavano
di avere coi loro maleficii fatto naufragar
navi o perir vacche e bambini. Il buon Knud è
disposto a credere, che queste confessioni fossero il
risultato di sogni o di accese fantasie, fors’anche
estorte dalla paura o dalla tortura; ma non nega che
anche l’arte magica possa essere della partita: «Artem
tamen magicam olim fuisse exercitam, minime
nego, cum diabolus in infidelibus efficax sit, et
quis id, quod sacrae paginae luculentis dictis
exemplisque testificantur negare sustineret?»
</p>

<p>
Prima di segnare a grandi tratti l’antica mitologia
lapponica, raccogliamo le superstizioni e i riti,
che regnavano ancora poco prima del Knud e che
possono valere a disegnarci la particolare forma di
religiosità che è propria dei lapponi.
</p>

<p>
<span class="pagenum" id="Page_275">[275]</span>
</p>

<p>
Usavano una specie di sagrifizio in cui ardevano
in una <i>cymbula</i> pezzetti di carne, di cacio, di burro
e di viscere di renne.
</p>

<p>
Si credeva, che taluni uomini avessero il potere
di lanciare da lungi piccole freccie avvelenate di
piombo per vendicarsi dei proprii nemici. Queste
freccie producevano malattie gravi o contagiose.
</p>

<p>
Si tenevano lontani i lupi, gridando o piuttosto
urlando il canto <i>juvigen</i>:
</p>

<p>
«Kumpi! don ednak vahag lekdakkam, ik shjat
kalka dam paikest orrot, mutto dast erit daakkan
maibme kietzhjai mannat, ja don kalkak dai
patzhjatallat daiheke jetzhja lakai hawanet»
</p>

<p>
«Lupo, autore di molti mali, non rimaner più
qui, vattene lungi di qui agli ultimi confini del
mondo. Altrimenti o sarai trafitto dalle freccie o
in qualunque altro modo perirai.»
</p>

<p>
I maghi, per scoprire il ladro, mettevano dell’alcool
in una <i>obba</i>, e dicevano di sapervi vedere
il ritratto del colpevole. Che s’egli non avesse reso
le cose rubate, perderebbe un occhio o un membro.
A rendere più solenne questo esorcismo, il
mago urlava durante la sua inchiesta; e il ladro
lappone, assai più ingenuo dei nostri, si rivelava
spesso e restituiva ciò che aveva involato.
</p>

<p>
<span class="pagenum" id="Page_276">[276]</span>
</p>

<p>
Agli antichi lapponi era giorno sacro il giovedì;
con minor frequenza anche il sabato e il venerdì.
Nei giorni creduti sacri era proibito cacciare e
pescare.
</p>

<p>
Rispetto alla menstruazione avevano usi molto
simili a quelli degli antichi ebrei. Quando una
donna aveva il flusso mensile, il marito non poteva
dormire con lei e neppur toccarle gli abiti.
Essa non poteva scavalcare colle gambe un fucile
giacente sul suolo, nè montare sul tetto della capanna,
nè munger le vacche, nè passare presso la
spiaggia, dove si mettevano a seccare i pesci.
</p>

<p>
Non mangiavano mai carne di porco, credendo
che quest’animale fosse il cavallo dei maghi.
</p>

<p>
Non andavano a cacciare o a pescare dove erano
chiese.
</p>

<p>
Non nominavano mai o quasi mai l’orso col proprio
nome di <i>guouzhja</i>, temendo di offenderlo e di
irritarlo a maggiori stragi. Lo chiamavano invece
<i>vecchio dalla pelliccia, moedda-aigja</i>. L’orso ucciso
era condotto quasi in trionfo a casa, ma si costruiva
una speciale capanna per riceverlo, dove doveva
esser cotto e dove nessuno entrava prima di aver
mutato gli abiti. Era mangiato quasi unicamente
dagli uomini, e solo qualche pezzetto era portato
<span class="pagenum" id="Page_277">[277]</span>
alle donne, badando che non fosse però degli arti
posteriori. Questo scarso tributo non poteva esser
portato loro attraverso la porta della capanna, ma
sollevando in un angolo riposto un lembo della
tenda. Le ossa dell’orso si seppellivano e per tre
giorni uomini e donne vivevano isolati.
</p>

<p>
Quando si fondevano le palle per il fucile, si
pronunziavano parole oscene.
</p>

<p>
Chi prendeva uno <i>Sturnus cinclus</i>, lo conservava
vivo o morto, come un talismano, che portava
fortuna.
</p>

<p>
Era grande fortuna potersi mettere sotto un albero,
dove cantava un cuculo e rimanervi prima
che fosse volato via. Era pure di ottimo augurio
il trovarne le uova.
</p>

<p>
Trovar pietre singolari per grandezza o per
forma significava che qualcosa di strano doveva
accadere.
</p>

<p>
Il tuono spaventava i maghi e li uccideva; donde
il proverbio: <i>Se non vi fosse il tuono, i maghi distruggerebbero
il mondo</i>. Si credeva che i maghi
inorriditi dal tuono, corressero qua e là, finchè avessero
trovato un albero in cui nascondersi e appena
rifugiati colà, il fulmine incendiava la pianta maledetta.
</p>

<p>
<span class="pagenum" id="Page_278">[278]</span>
</p>

<p>
Gli alberi fulminati avevano particolari virtù,
ad esempio questa, che una scheggia del loro legno
curava il mal di denti.
</p>

<p>
Appena una donna si sentiva incinta, cercava
nel cielo una stella, che fosse vicina alla luna, e
dalla maggiore o minore distanza dei due astri
traeva augurio sulla fortuna della gravidanza e del
parto.
</p>

<p>
<i>Securi manubrium infigere in domo, ubi puerpera
erat, nefas habebant.</i>
</p>

<p>
Nel travaglio del parto bisognava badar bene
che non vi fossero nodi nelle vesti della partoriente,
perchè ognuno di essi rendeva più laborioso
il parto. Gli abiti portati nel momento del travaglio
non si potevano portar più per tutto il corso
della vita.
</p>

<p>
Le donne non potevano mangiare la carne della
testa del renne e gli ammalati non dovevano assaggiare
la parte dello stesso animale, che corrispondeva
a quella che in essi pativa.
</p>

<p>
Durante la malattia si facevano spesso doni votivi
alla chiesa vicina. Morto il malato, si uccideva
il renne, che serviva come animale da tiro al defunto,
e mangiatene le carni, si seppellivano le ossa.
Si abbatteva la parte della capanna, in cui si era
<span class="pagenum" id="Page_279">[279]</span>
deposto il cadavere e spesso si abbandonava anche
il luogo visitato dalla morte.
</p>

<p>
Per difendere il gregge dalle disgrazie si credeva
utile sospendere al fienile una testa di pecora
involta di fieno e di lana. Si credeva pure molto
utile segnare una croce sui loro armenti<a class="tag" id="tag34" href="#note34">[34]</a>.
</p>

<p>
Dopo aver segnato questi tratti sulla religiosità
dei lapponi, daremo alcuni cenni della loro antica mitologia,
desumendola dagli studii profondi di Friis.
</p>

<div class="chapter">
<p>
<span class="pagenum" id="Page_280">[280]</span>
</p>

<h2 id="mitologia">MITOLOGIA LAPPONE</h2>
</div>

<h3>Dei <i>noaide</i> dei lapponi ossia dei loro sacerdoti
e medici</h3>

<p>
I <i>noaide</i> avevano una parte importante nel culto
pagano dei lapponi; erano uomini intendenti di
magia, di arti soprannaturali e facevano la parte
di sacerdoti, di indovini, di consiglieri, non che di
medici. Erano gli intermediarii fra gli Dei o il
mondo degli spiriti e gli uomini: potevano fare il
bene ed il male. Essi erano numerosi, ma pochi
avevano grande fama; alcuni furono tanto celebri,
che anche al giorno d’oggi i loro nomi e le loro
gesta sono consacrati nelle leggende lappone.
</p>

<p>
I <i>noaide</i> cadevano in una specie di sonno magnetico,
durante il quale la loro anima veniva condotta
da un <i>sairro-gnolle</i> o un <i>sairro-jodde</i> (un pesce
o un uccello del regno dei morti) là dove ricevevano
i responsi desiderati. Il Friis, quantunque
<span class="pagenum" id="Page_281">[281]</span>
ammetta che spesso quel sonno potesse essere simulato,
dice che i lapponi in generale sono soggetti
ad una grande nervosità osservata non solo
dagli antichi, ma anche dai recenti viaggiatori, per
la quale sono facilmente presi da accessi di furore
improvviso, estasi, svenimento ecc., determinati da
cause piccolissime, come un rumore improvviso.
Questo stato è così frequente tra loro, che hanno
una parola speciale per designarlo. Alcuni lapponi
dicono, che quella disposizione è loro venuta dall’essere
stati spaventati da giovani. Quella nervosità
non è speciale dei lapponi, ma si trova in altri
popoli polari nomadi e che vivono in circostanze simili.
Friis racconta poi il modo col quale venivano
iniziati i nuovi sacerdoti coll’aiuto dei <i>noaide-gazze</i>,
spiriti che erano al servizio dei <i>noaidi</i>. I <i>noaidi</i>
conoscevano forse alcuni rimedii per le malattie,
ma ricorrevano per lo più a parole cabalistiche,
oppure facevano un viaggio nel regno dei morti
per dissuadere questi dal far del male al malato,
essendo loro credenza, che i parenti morti mandassero
ai vivi le malattie o per punizione o per desiderio
di avere la loro compagnia. Alcuni <i>noaidi</i>
potevano distinguersi per qualità speciali, e per
questo aver nomi speciali. Così visse nel XVII secolo
<span class="pagenum" id="Page_282">[282]</span>
un <i>noaide</i> chiamato <i>Guttavuorok</i> (che può prendere
sei forme). Questa proprietà di prender forme
di animali si ritrova negli angakut dei groenlandesi,
nei tadibe dei samojedi e nei schamani dei
finlandesi.
</p>

<h3>Degli <i>angakut</i> dei groenlandesi</h3>

<p>
Gli <i>angakut</i> dei groenlandesi corrispondono ai
<i>noaidi</i> dei lapponi, ed hanno con questi una grande
rassomiglianza. L’autore descrive i loro ufficii, il
modo col quale vengono iniziati, i loro viaggi nel
mondo di sotto, attraversando prima la terra o il
mare, quindi il regno dei morti, trovando poi nel
suo palazzo (a guardia del quale stanno delle foche
e un grosso cane) la regina dell’inferno colla
quale devono lottare nel cielo (il regno delle anime)
ove apprendono lo stato e la sorte dei malati, e
dove possono anche prendere per questi una nuova
anima, o guarirli col cucire alla loro anima l’anima
di un animale (poichè i groenlandesi s’immaginano
l’anima come una cosa dalla quale si possono levare
e ricucire dei pezzi). Potevano anche aprire
un ammalato, levarne gli intestini, lavarli e rimetterli
<span class="pagenum" id="Page_283">[283]</span>
al posto. Facevano questo in pieno giorno davanti
a molta gente, e tutti, compreso l’ammalato,
erano persuasi che lo facessero davvero, prova che
erano abili giocolieri. Avevano come i <i>noaidi</i> una
lingua convenzionale conosciuta da loro soli.
</p>

<h3>Dei <i>gobdas</i> o <i>kobdas</i> dei lapponi
(<i>runebom</i> in norvegiano)</h3>

<p>
Pare che tutti i <i>schamani</i> dei popoli turanici abbiano
adoprato nell’esercizio delle loro arti uno
strumento più o meno somigliante a un tamburo.
Questi tamburi avevano però forme diverse. Quelli
lapponi erano composti di una cassa di legno scavato,
ovale o rotondo, con incisioni per ornamento,
con una pelle di renna tesa sopra. Su questa erano
disegnate tutte le divinità lappone, ognuna nella
parte dell’universo ove si credeva che avesse il suo
regno.
</p>

<p>
Vi erano disegnati pure il sole, la luna, le stelle,
gli animali selvaggi, i pesci, gli stessi lapponi e le
loro abitazioni, come pure i norvegiani o cristiani
e le cose che parevano loro più strane, tutto insomma
quello che poteva interessare il lappone,
<span class="pagenum" id="Page_284">[284]</span>
per cui il <i>runebom</i> era la sua bibbia, il suo oracolo,
la carta geografica del mondo che conosceva
o s’immaginava. Esistono ancora pochi <i>runebom</i>;
70 sono stati distrutti da un incendio a Copenaga.
Portavano appesi degli anelli ed altri oggetti, specie
di <i>ex-voto</i> regalati al <i>runebom</i> per i responsi ricevuti.
</p>

<p>
Il <i>runebom</i> dei lapponi mi richiama alla mente
la pipa sacra dei Payaguas, che ho illustrato nei
miei viaggi e che ha lo stesso valore psichico sotto
una forma molto diversa. Anche in quella pipa il
povero selvaggio americano ha chiuso in piccolo
spazio la natura e la fantasia, il mondo dei sensi
e quello della poesia, le cose umane e le divine,
quasi volesse concentrare tutte le forze naturali e
soprannaturali in quello strumento con cui voleva
scongiurare la malattia, quasi si studiasse di conoscere
tutti gli elementi del creato per combattere
le battaglie contro la morte; fantastico accozzo
di puerili immagini e di sublimi aspirazioni, abbozzo
grottesco d’arte, di scienza e di fantasia<a class="tag" id="tag35" href="#note35">[35]</a>.
</p>

<p>
Il mio ottimo amico prof. Pigorini ha scoperto
ultimamente un tamburo magico lappone, e lo ha
<span class="pagenum" id="Page_285">[285]</span>
acquistato per il Museo etnologico di Roma e grazie
alla sua squisita cortesia, ne posso dare qui il
disegno. Anche in questo vi è distinta la parte celeste
dalla terrestre, e tu vedi disegnati gli Dei,
il sole, la casa dei cristiani, il renne e l’orso. Nella
tavola è disegnata anche la bacchetta magica, che
però non è di corno di renna, ma di legno.
</p>

<figure><a id="fill-284a"></a>
  <img src="images/ill-284a.jpg" alt="&nbsp;">
<figcaption><span class="smcap">Un Tamburo Magico Lappone</span> — Scala <span class="above">10</span>&#xfeff;&#8260;&#xfeff;<span class="below">100</span></figcaption>
</figure>

<h3>
Del <i>coarve-vaecer</i> e del <i>vuorbe</i> o <i>vaeiko</i>
</h3>

<p>
Il primo era la bacchetta di corno di renne scolpito
in forma di T, talvolta rivestita di pelle, colla
quale battevano il tamburo. Il <i>vuorbe</i> era un anello
di ottone con altri anelli minori in giro o un triangolo
di osso: esso rappresentava il sole, e quando
si voleva consultare il <i>runebom</i> si poneva quell’anello
o triangolo sull’immagine del sole, che era
disegnata sul mezzo del tamburo magico.
</p>

<h3>Dell’uso del <i>runebom</i></h3>

<p>
Ogni volta che un lappone doveva intraprendere
una cosa della menoma importanza, un viaggio,
una caccia, una pesca o chiedere consiglio in caso
<span class="pagenum" id="Page_286">[286]</span>
di malattia, consultava il <i>runebom</i>. Pare che vi
fosse uno di questi tamburi magici in ogni famiglia,
come v’è una bibbia da ogni protestante. Solo
nei casi più gravi si aveva ricorso all’intermediario
del <i>noaide</i> per consultare il tamburo; altrimenti
era il padre di famiglia che lo faceva. Dopo molti
preparativi e gesticolazioni si poneva il <i>vuorbe</i>
(l’anello) sul tamburo e si cominciava a battere sulla
pelle colla bacchetta, finchè l’anello dopo varii salti e
movimenti si fermava sopra un segno del <i>runebom</i>
e non voleva più andar via di là. Dal luogo in
cui si era fermato l’anello si deduceva la volontà
degli Dei: se si trattava di viaggio e che l’anello si
fermasse sul segno del mattino o della sera, ciò indicava
l’ora nella quale bisognava intraprenderlo.
Se si consultava per una pesca, il fermarsi dell’anello
in mezzo allo scompartimento ove era segnato
un lago con pesci, prediceva successo; se si
fermava al margine di quello scompartimento, il
dio dei pesci voleva avere una offerta per essere
propizio; se non voleva andare in nessun modo da
quella parte la pesca non poteva riescire. Il <i>runebom</i>
aveva il suo posto in una divisione speciale e
sacra della tenda; nessuna donna lo doveva toccare,
e neppure passare per la strada sulla quale
<span class="pagenum" id="Page_287">[287]</span>
era stato portato, se non voleva esporsi a morte o
a qualche grande disgrazia.
</p>

<p>
Eccovi un racconto che si trova nel manoscritto
di Naerö e che vi do tradotto letteralmente:
</p>

<p>
«Il lappone Andrea Livortsen aveva un figlio
unico Giovanni di anni 20, tanto malato che nessuno
credeva che la potesse scampare. Il padre che
era disperato adoprò tutte le <i>runerie</i> o arti magiche
che conosceva, ma invano. Finalmente si decise
di ricorrere al <i>runebom</i>. Egli stesso era un
gran <i>noaide</i>, ma trattandosi di cosa che lo riguardava
tanto da vicino, non gli era permesso secondo
i suoi articoli di fede di consultare da sè il <i>runebom</i>.
Perciò mandò a chiamare il fratello della sua
moglie morta, che era abile quanto lui nelle arti
dei noaidi. Dopo le cerimonie preliminari, il cognato
pose l’anello sul <i>runebom</i> al suo posto, e cominciò
a battere col martello. Ma vedi! L’anello
va tosto sul <i>jabmicuci-balges</i>, la via dei morti, proprio
vicino al regno dei morti. Il padre rimase
costernato, tanto più quando vide che non ostante
i più forti colpi della bacchetta, accompagnati da
ogni sorta di scongiurazioni, non si voleva muovere
da quel posto; finchè, secondo il consiglio del
cognato, promise di offrire ai morti un renne femmina.
<span class="pagenum" id="Page_288">[288]</span>
Allora finalmente, tornato a battere sul <i>runebom</i>,
l’anello si mosse, ma non andò più in là
del <i>ristbalges</i>, la via dei cristiani, per cui il cognato
battè di nuovo. Ma l’anello tornò di bel
nuovo sulla via dei morti. Questa volta il padre
promise un renne maschio a <i>Mubben-aibmo</i> (Satana),
perchè suo figlio potesse rimanere in vita. L’anello
si mosse, ma ritornò alla via dei cristiani, nè vi
fu verso di farlo andare su quella parte del <i>runebom</i>
ove sono le capanne dei lapponi (che sarebbe
stato segno sicuro di guarigione). Il cognato battè
per la terza volta con molti esorcismi, ma l’anello
tornò al suo posto di prima, cioè alla via dei morti
e vi rimase fisso, finchè il padre oltre alle due renni
fece voto di sacrificare un cavallo al <i>noaide</i> del
regno dei morti, affinchè egli <i>runasse</i> in modo tale
da determinare i morti a fare andare l’anello alla
capanna dei lapponi, e così il padre avesse l’assicurazione
che il figlio vivrebbe. Ma questa volta
venne esaudito ancora meno delle altre: l’anello
rimase fisso nella via dei morti non ostante tutti
i colpi, sicchè veniva predetta con certezza la morte
del giovine. Il cognato rimase sbalordito, nè poteva
capire come mai l’anello desse un prognostico peggiore,
e gli Dei rimanessero più inesorabili, dopo
<span class="pagenum" id="Page_289">[289]</span>
aver ricevuto tante offerte. Finalmente si appigliò
a questo consiglio: calò alla spiaggia e prese un
sasso allungato. Dopo aver consacrato quel sasso
con molti esorcismi e canti, lo appese davanti alla
capanna; quindi si gettò davanti ad esso colla faccia
contro terra, e gli diresse una preghiera, chiedendo
poi a <i>Mubben-aibmo</i> (Satana) da cosa derivasse,
che l’anello non voleva abbandonare la via
dei morti, quantunque si fossero promessi doni tanto
splendidi a lui, ai morti ed ai <i>noaidi</i> del regno dei
morti. Egli allora udì la pietra dargli questa risposta:
che le cose promesse dovevano essere offerte
a lui e agli altri Dei nello stesso momento,
se no il ragazzo doveva morire, a meno che vi
fosse un’altra vita umana da offrire in vece della
sua. Queste erano dure condizioni; perchè era impossibile
al padre di essere così sollecito nel suo
pagamento come lo chiedeva Satana, non avendo
sotto mano nè le renne nè il cavallo promessi; e
dove avrebbe trovato un uomo disposto a offrirgli
la sua vita per salvare il suo figlio? Se dunque il
padre voleva conservare il figlio in vita, non aveva
altro mezzo che di morire egli stesso; e si risolvette
volentieri a ciò. E tosto che ebbe preso questa
risoluzione, colla quale dimostrava un amore
<span class="pagenum" id="Page_290">[290]</span>
più grande pel figlio che per la propria anima, il
cognato battè di nuovo sul <i>runebom</i> dove l’anello
stava ancora al suo primo posto; ma ora si rimosse
e andò sulla capanna lappone, il che profetizzava
vita e salute per l’ammalato. Il più strano di tutto
è che il giovane cominciò tosto a star meglio, mentre
il padre nel tempo stesso divenne mortalmente
ammalato e che il dopo pranzo dell’indomani il
figlio era completamente guarito, nello stesso momento
in cui il padre con una <i>misera</i> morte rendeva
la sua <i>misera</i> anima al diavolo.
</p>

<p>
«Il figlio mostrò la sua riconoscenza al padre,
secondo il desiderio espresso da questi nei suoi ultimi
momenti, offrendo alla sua anima un renne
maschio; affinchè nel regno dei morti potesse più
comodamente andare in giro là dove voleva.
</p>

<p>
«Il lappone Giovanni, al quale questo è successo
cinque anni fa, e che ora serve nella mia parrocchia
in Helgeland, ha raccontato questa storia, insieme
ad altri lapponi e le loro mogli in mia presenza
nella mia casa nel gennaio del presente
anno 1723<a class="tag" id="tag36" href="#note36">[36]</a>.»
</p>

<p>
<span class="pagenum" id="Page_291">[291]</span>
</p>

<p>
I <i>runebom</i> non sono tutti compagni fra loro, sebbene
abbiano molta analogia. Ve ne sono di quelli
ove le figure sono quasi tutte prese dalle credenze
cristiane ed appartenevano probabilmente a lapponi
ufficialmente cristiani, ma che di nascosto seguitavano
le loro pratiche pagane. Ora è completamente
sparito tra i lapponi la conoscenza del <i>gobda</i>
(<i>runebom</i>) del quale non conoscono neppur più il
nome. I lapponi erano rinomati presso ai loro vicini
i finlandesi per le loro arti magiche.
</p>

<h3>Il <i>gobda</i> e il <i>sampo</i></h3>

<p>
Friis dimostra come il <i>sampo</i>, l’arnese miracoloso
celebrato in diversi canti del <i>kalevala</i> finlandese,
che venne costruito dal finlandese Ilmarino
per potere ottenere in matrimonio la figlia di Locchis,
la più bella ragazza di Pohjola (Lapponia), del
quale sono state date molte spiegazioni, ma nessuna
sodisfacente, non era che un <i>gobda</i> o <i>runebom</i>.
</p>

<p>
<span class="pagenum" id="Page_292">[292]</span>
</p>

<h3>DEGLI DEI LAPPONI IN GENERE
E DELLA LORO DIVISIONE IN CLASSI</h3>

<p>
È completamente falsa l’opinione, che la religione
dei popoli turanici fosse uno <i>schamanismo</i>, che cioè
non credessero a potenze superiori a quelle dei loro
<i>schamani</i> (sacerdoti). Si può assicurare invece, che
non si trova nessun popolo nè nei deserti dell’Asia
nè nella Tundra della Siberia, nè nelle regioni polari
d’America, che non creda alla esistenza di esseri
o forze superiori agli uomini. I lapponi specialmente
adoravano moltissime divinità: tutto
l’universo era per loro pieno di Dei e Dee e oltre
agli Dei elementari, ogni bosco, monte, lago, sorgente
ecc., aveva il suo <i>halde</i> o spirito protettore.
Secondo Jessen si può ammettere, che i <i>noaidi</i> lapponi
dividevano le loro divinità in quattro classi,
che corrispondono alla distribuzione dei disegni sui
<i>runebom</i>, cioè in
</p>

<ul>
<li><i>Dei sopracelesti</i>;</li>
<li><i>Dei del cielo e dell’aria</i>;</li>
<li><i>Dei della terra</i>;</li>
<li><i>Dei dell’inferno</i>.</li>
</ul>

<p>
<span class="pagenum" id="Page_293">[293]</span>
</p>

<h3>DEGLI DEI SOPRACELESTI</h3>

<p>
Pare che i lapponi non abbiano avuto alcuna
idea della creazione. Gli Dei sopracelesti avrebbero
abitato nella regione delle stelle e sarebbero
stati un <i>padre</i>, che avrebbe avuto un potere superiore
a tutte le altre divinità, un figlio, potere esecutivo
del padre, una moglie del padre e una figlia;
ma è probabile che questo concetto di divinità superiori
derivasse dalle credenze cristiane.
</p>

<h3>DEI DEL CIELO E DELL’ARIA</h3>

<p>
<i>Ibmel</i>, che significava cielo, era anche Dio del
cielo, e venne poi a significare divinità in generale.
È lo stesso nome che danno adesso al Dio,
che i cristiani hanno insegnato loro a conoscere.
</p>

<p>
<i>Diermes</i> o <i>Tiermes</i> o <i>Horagales</i> (che ha poi molti
altri nomi nei diversi dialetti lapponi) era uno degli
Dei più antichi e più venerati, e per questo si
trova sopra tutti i <i>runebom</i>. Era il Dio del tuono
<span class="pagenum" id="Page_294">[294]</span>
e del baleno, e comandava ai venti, alla pioggia,
alla neve, al mare, ai laghi: poteva fare il bene
o il male degli uomini; farli vivere o morire. Era
armato di un martello e di un arcobaleno col
quale lanciava freccie. Egli proteggeva il <i>Noaide</i>,
mentre questi era svenuto e la sua anima andava
nel regno dei morti, e quando il diavolo o gli spiriti
cattivi volevano impedire l’anima dal tornare
nel corpo, li scacciava col suo martello. Non gli si
doveva sacrificare nessun’animale femmina, nè alcuna
donna doveva assaggiare la carne degli animali
che gli venivano sacrificati.
</p>

<p>
<i>Varalde olmai</i> (uomo della terra). Lo pregavano
per tutto quel che era abbondanza di pesca, di licheni
per le renne, di nascite nelle mandre, di burro
e di formaggio ecc., e lo pregavano anche perchè
mandasse un buon raccolto di grano ai cristiani,
affinchè da questi potessero far buona compra di
farina, di birra, di acquavite e di tutto quello che
deriva dal grano.
</p>

<p>
<i>Bieggagales</i> (Dio del vento). Lo pregano di calmare
il vento quando questo a primavera fa morire
i vitellini delle renne al momento della nascita,
o quando sono in pericolo sul mare. Col
mezzo del loro <i>runebom</i> lo legano con tre nodi:
<span class="pagenum" id="Page_295">[295]</span>
sciogliendo il primo ottengono vento discreto; sciogliendo
il secondo, vento assai forte; ma se si scioglie
il terzo, è inevitabile il naufragio.
</p>

<p>
Questi tre Dei, <i>Horagales, Varalde olmai</i> e <i>Bieggagales</i>
erano i tre grandi Dei dei lapponi.
</p>

<p>
La nozione dei <i>tre uomini santi</i>, che quasi servivano
d’intermediario fra i lapponi e i tre grandi
Dei, pare derivata dall’adorazione cattolica dei
santi.
</p>

<p>
Erano <i>l’uomo della domenica, l’uomo del sabato</i>
e <i>l’uomo del venerdì</i>. Ma parrebbe che avanti di
venire in contatto coi cristiani i lapponi dividessero
il tempo in settimane e mesi (i nomi dei giorni
sono difatti tutti derivati dal norvegese), dunque
questa credenza in tre uomini santi devesi ritenere
come di origine mista.
</p>

<h3><i>Baeivve, Manno</i> e <i>Nastek</i>
<span class="smaller">(Il sole, la luna e le stelle)</span></h3>

<p>
Pare che i lapponi siano stati grandi adoratori
del sole. Era la sola divinità alla quale offrissero
olocausti sopra alcune pietre sacre speciali. Friis
crede, che la forma rotonda che i lapponi danno
<span class="pagenum" id="Page_296">[296]</span>
ad ogni cosa derivi pure dall’adorazione del sole.
Le tende, le capanne, gli steccati per le renne, i
cucchiai, i recipienti pel latte sono rotondi; perfino
le scarpe anticamente erano rotonde, e non è improbabile
che le madri, per l’adorazione che avevano
di questa forma rotonda, che a loro pareva
la più bella, cercassero di rendere rotonda per mezzo
di fasciature anche la testa dei loro bambini. Un
resto dell’adorazione del sole si trova ancora nell’uso
di spalmare di burro le pareti della capanna, affinchè
il sole lo possa struggere quando torna a farsi vedere
dopo la lunga notte d’inverno. Pare che adorassero
anche la luna.
</p>

<p>
<i>La luna e le stelle.</i> Al sole, come alla maggior
parte degli Dei, davano famiglia, moglie e figli, i
quali però non venivano adorati in modo speciale.
</p>

<p>
<i>Mader-acce</i> è un Dio che si trova solo in un
<i>runebom</i> e del quale si hanno poche notizie; abitava
in cielo, ed aveva per moglie <i>Mader-akka</i> e tre
figlie, le quali però abitano in terra (il che va
d’accordo colla idea che i lapponi hanno, che le
donne sono molto inferiori agli uomini).
</p>

<p>
<span class="pagenum" id="Page_297">[297]</span>
</p>

<h3>DEGLI DEI DELLA TERRA
<span class="smaller">Le tre figlie di <i>Mader-akka</i></span></h3>

<p>
Ecco come i <i>noaidi</i> spiegavano il modo nel quale
nascevano gli uomini. Il figlio del Dio supremo
(sopraceleste) riceveva dal padre il potere di creare
l’anima e gli spiriti. Quando aveva creato un’anima,
la mandava a <i>Mader-acce</i>. Questi prendeva l’anima
nel suo stomaco (che per questo stava sempre aperto)
e con essa faceva il giro del sole, attraversando tutti
i suoi raggi e scendendo per l’ultimo raggio sulla
terra, ove consegnava l’anima a <i>Mader-akka</i> sua
moglie. Questa la riceveva in sè e formava intorno
all’anima il primo embrione. Se doveva diventare
un maschio lo mandava alla sua figlia <i>Juksakka</i>,
dea dei maschi, se doveva esser femmina la mandava
all’altra figlia <i>Sarakka</i>. Quella di queste due
figlie che l’aveva ricevuto, lo prendeva nel suo
corpo, ne determinava il sesso, e lo portava quindi
alla donna che doveva metterlo al mondo. Lo stesso
era degli animali. Tutto ciò si faceva tanto bene,
<span class="pagenum" id="Page_298">[298]</span>
che l’anima non poteva venire intercettata da nessuno
degli spiriti maligni. Questa idea doveva venire
al lappone dal suo modo di vivere, dovendo
egli, popolo debole e circondato da altri più guerrieri,
ricorrere sempre all’astuzia per difendersi,
cercar di nascondersi, e nelle sue migrazioni far
lunghi circuiti e tentare di far perder la sua traccia
al nemico<a class="tag" id="tag37" href="#note37">[37]</a>. Gli spiriti maligni insidiavano
all’anima nel suo viaggio per arrivare alla terra
<span class="pagenum" id="Page_299">[299]</span>
come gli tschudi, i kareli o altri popoli perseguitavano
i lapponi sulla terra, e per questo <i>Mader-acce</i>
la doveva nascondere nel suo stomaco, fare
dei rigiri fra tutti i raggi del sole, prima di azzardarsi
a scendere sulla terra e farla arrivare attraverso
ad altre tre divinità alla sua madre terrestre.
<i>Sarakka</i> era una dea molto venerata da
tutti, ma specialmente dalle donne incinte. Nei
primi tempi dell’introduzione del cristianesimo i
lapponi introdussero il battesimo e la comunione
nelle loro cerimonie pagane, trasformandoli a modo
loro. Dopo che un loro bambino era stato battezzato
in chiesa ed aveva ricevuto un nome cristiano,
essi lo ribattezzavano nella loro casa in onore di
<i>Sarakka</i>, dandogli un nome lappone, col quale dopo
lo chiamavano sempre tra loro. Così prima di andare
alla comunione in chiesa, mangiavano e bevevano
in onore di quella e di altre divinità.
</p>

<p>
L’altra figlia di <i>Mader-akka</i>, <i>Juks-akka</i>, aveva
essa pure influenza sui bambini, e sacrificando ad essa
si poteva ottenere, che il feto destinato da <i>Sarakka</i>
ad essere femmina potesse cambiar sesso. La terza
figlia di <i>Mader-akka</i>, <i>Uksakka</i>, soggiornava presso
la porta della tenda o della capanna, e sotto la sua
protezione stavano i bambini dopo la nascita.
</p>

<p>
<span class="pagenum" id="Page_300">[300]</span>
</p>

<p>
A queste tre dee era rivolta una grandissima
parte nell’adorazione dei lapponi, e sono le sole
delle quali rimanga ancora qualche ricordo.
</p>

<p>
Il Dio della caccia dei lapponi era <i>Laeibolmai</i>.
Sotto la sua protezione stavano tutti gli animali
selvaggi e specialmente l’orso, che fra loro come
fra la maggior parte dei popoli affini, è un animale
sacro.
</p>

<p>
Pare che vi fosse una Dea, forse sua moglie
<i>Barbmo-akka</i>, che comandava a tutti gli uccelli di
passo.
</p>

<p>
I lapponi credevano che nel mare, nei laghi, nei
fiumi esistessero esseri soprannaturali, che proteggevano
i pesci, e sacrificavano loro (per esempio
gettando un po’ del loro cibo nell’acqua avanti i
porti) perchè permettessero che si pescasse nel loro
dominio.
</p>

<p>
Oltre agli Dei della terra soprannominati vi erano
degli spiriti protettori degli oggetti, che i lapponi
chiamavano <i>Haldek</i>, che essi dovevano pure cercare
di propiziarsi. Ogni bosco, pezzo di terreno, rupe,
cascata, fonte, ruscello, lago, insenatura del mare
aveva il suo <i>Haldde</i>. Quando un lappone, per es.,
voleva costruire la sua capanna, doveva con una
offerta rendersi propizio l’<i>Haldde</i> del luogo. Quando
<span class="pagenum" id="Page_301">[301]</span>
il lappone abitava solo in mezzo al deserto, era pure
circondato da una schiera di spiriti, coi quali i
suoi pensieri e la sua fantasia erano continuamente
occupati. Questa credenza negli spiriti protettori
esiste ancora tra essi, e gli <i>Haldek</i> prendono ancora
una grandissima parte nei loro racconti.
</p>

<p>
È generale la credenza tra i lapponi, che i bambini
che, nelle nascite clandestine vengono uccisi
dalla madre, errano per i boschi e le terre per
molto tempo in cerca della loro madre, piangendo
e lamentandosi. Se alcuno li sente deve dare loro un
nome, se no quelle anime non battezzate non possono
trovar pace. Questa superstizione forse ha spesso
impedito l’infanticidio in mezzo a quelle lande deserte
dove sarebbe tanto facile celarlo. Laestadius
racconta, che si è trovato qualche bambino ucciso
colla lingua tagliata, affinchè non seguitasse a perseguitar
la madre coi suoi lamenti dopo morto.
</p>

<h3>DEI DEGLI INFERNI</h3>

<p>
La sola divinità dell’inferno che pare realmente
lappone era <i>Jabmi-akko</i>, la vecchia dei morti, che
regnava sui morti. La nozione del <i>Rota</i>, che abitava
<span class="pagenum" id="Page_302">[302]</span>
giù basso nella terra, ma veniva su per fare
il male degli uomini e degli animali, pare venuta
dopo che ebbero conoscenza del diavolo dei cristiani.
I noaidi avevano il potere di legarlo o scioglierlo.
Ad esso si sacrificava un cavallo, che si
seppelliva intero in terra, affinchè <i>Rota</i> potesse,
quando faceva del male sulla terra, ritornare su di
esso a <i>Rota-aibmo</i>, la sua dimora sotterranea.
</p>

<p>
I lapponi credevano anche a diversi altri spiriti
cattivi, segnatamente <i>Fudno</i>, che giù abitavano nella
terra.
</p>

<p>
Il nome, che in oggi adoprano per designare il
diavolo, è <i>Bergalak</i> di origine incerta.
</p>

<p>
Un altro essere molto cattivo, che i <i>noaidi</i> adopravano
per far male agli uomini e agli animali,
era un insetto chiamato dagli autori norvegesi <i>Ganflue</i>
(mosca magica), che si trova disegnata sopra
quasi ogni <i>runebom</i>. Solamente i <i>noaidi</i> più potenti
avevano a loro disposizione di queste <i>ganflue</i>, che
essi facevano escir fuori dal becco di un uccello
magico. Erano tanto velenose, che gli stessi <i>noaidi</i>
non le potevano toccare altrochè con dei guanti;
le conservavano in scatole, dalle quali le lasciavano
volar via una alla volta, quando volevano far danno
a qualcuno; compiuta la sua missione, la mosca
<span class="pagenum" id="Page_303">[303]</span>
tornava al suo padrone. Queste <i>ganflue</i> si ereditavano
e si prestavano da un <i>noaide</i> ad un altro.
Specialmente le eruzioni cutanee, i gonfi e tumori,
lo sputare sangue, erano prodotti da queste mosche<a class="tag" id="tag38" href="#note38">[38]</a>.
</p>

<p>
Alcuni <i>noaidi</i> avevano anche una bacchetta magica
(<i>gandstar</i>), colla quale potevano fare il male;
altri sapevano costruire dei <i>tyre</i>, palla leggera che
lanciata sopra un uomo o un animale, che si voleva
offendere, produceva lo stesso effetto della
mosca <i>ganica</i>. Il <i>finskud</i> (tiro finno) era un altro
modo, col quale il <i>noaide</i> sapeva nuocere al prossimo.
Esso faceva un’immagine della persona colla
quale era in collera, e quindi tirava una freccia contro
questa immagine nella parte del corpo che voleva
render malata. L’arco col quale tirava era piccolo
e di corno di renna; le freccie di due specie, appuntate
o no secondo il genere di male che voleva
infliggere<a class="tag" id="tag39" href="#note39">[39]</a>.
</p>

<p>
<span class="pagenum" id="Page_304">[304]</span>
</p>

<p>
Pare certo che i lapponi, anche prima di avere
avuto sentore delle credenze cristiane, credessero
all’immortalità dell’anima e al rinnovamento del
corpo per gli uomini, non solo, ma anche alla continuazione
dell’esistenza degli animali. Essi credevano
pure ad una ricompensa ed una punizione
dopo morte, ma forse questo è dovuto a infiltrazione
d’idee cristiane. <i>Saivvo</i> era la dimora delle
anime beate. Era sotto la terra a piccola profondità,
i lapponi vi vivevano come sulla terra, ma
più ricchi, più felici, insieme a tutti gli animali
che vi sono sulla terra.
</p>

<p>
Vi erano molti <i>Saivvo</i>, in ognuno dei quali abitavano
pochi lapponi, e andavano dall’uno all’altro
come sulla terra con renne e cavalli.
</p>

<p>
Gli abitanti del <i>Saivvo</i> potevano mostrarsi agli
uomini sulla terra, come i <i>noaidi</i> potevano fare una
visita al <i>Saivvo</i>. I parenti morti, che erano nel
<i>Saivvo</i>, erano in qualche modo gli spiriti tutelari
di quelli vivi. Ogni lappone aveva diversi di questi
spiriti del <i>Saivvo</i> a sua disposizione e più ne
aveva, più era rispettato. Questi <i>Saivvo</i> si ereditavano,
non solo, ma anche si vendevano e compravano.
Un padre morendo, lasciava i migliori e
più potenti <i>Saivvo</i> al figlio prediletto. Un matrimonio
<span class="pagenum" id="Page_305">[305]</span>
si considerava come felice, quando gli sposi
tra loro portavano in corredo molti <i>Saivvo</i> o potevano
sperarne molti in eredità. I <i>Saivvo</i> non
prestavano i loro servigi gratuitamente, ma dovevano
ricevere in ricompensa dei doni.
</p>

<p>
Fra gli animali del <i>Saivvo</i> tre specialmente erano
al servizio degli uomini e dei <i>noaidi</i> ed erano i
<i>Saivvo-loddek</i> (uccello), <i>Saivvo-gnolle</i> (pesce o verme),
<i>Saivvo-sarvvak</i> (renne maschio).
</p>

<h3><i>Saivvo-lodde</i></h3>

<p>
Questi uccelli potevano essere di specie, grandezze
e colori diversi. Invocati con canti magici
mostravano al lappone la via nelle marcie, gli portavano
notizie de’ luoghi lontani, lo aiutavano a stare
a guardia delle sue mandre ed altre proprietà, a
ritrovare oggetti perduti ecc.
</p>

<p>
Il sentire cantare certi uccelli, mentre erano ancora
a digiuno, era segno di disgrazia per i lapponi: per
questo si dice che alcuni usino la precauzione di
tenersi sotto la testa sul loro giacile un pezzetto di
pane per mangiarlo appena svegliati e non essere
colti in fallo dall’uccello di cattivo augurio.
</p>

<p>
<span class="pagenum" id="Page_306">[306]</span>
</p>

<h3><i>Saivvo-gnolle</i></h3>

<p>
I <i>Saivvo-gnolle</i> erano diversi per grandezza, nome
e colore, e si trovano disegnati con forme diverse
sui <i>runebom</i>. Solamente i <i>noaidi</i> ne avevano al loro
servizio e li avevano tanto più lunghi, quanto più
erano esperti nelle arti magiche. Se ne servivano
per nuocere ai loro nemici, o per scendere sul loro
dorso nel <i>Jabmi-aibmo</i> (regno dei morti).
</p>

<p>
Si trovano ancora delle superstizioni, che sembrano
resti della credenza nel <i>Saivvo-gnolle</i>. Alcune
parti dei serpenti sono ancora adoprate come
medicina dai lapponi. Un pezzetto infuso nell’acquavite
agisce come elisir d’amore.
</p>

<p>
Quando andavano alla pesca in certi laghi dalle
acque chiare (dei quali dicevano che avevano un doppio
fondo) osservavano una quantità di prescrizioni
superstiziose, come di escire dalla porta di dietro
della capanna, di non aver con sè alcuna donna ecc.
</p>

<h3><i>Saivvo-sarvvak</i></h3>

<p>
Le renne maschie del <i>Saivvo</i> erano al servizio
di pochi <i>noaidi</i>; essi le facevano combattere fra
<span class="pagenum" id="Page_307">[307]</span>
loro e il proprietario della renna che rimaneva ferita
ammalava o moriva.
</p>

<h3><i>Jabmi-aibmo</i></h3>

<p>
Era la dimora dell’oscurità, della peste, del pianto.
Qui andavano i cattivi, i ladri, i bestemmiatori,
i violenti; questi erano i soli difetti che per essi
costituivano un peccato. Nel <i>Jabmi-aibmo</i> regnavano
<i>Rota</i>, la sua moglie <i>Jabmi-akko</i> (la madre dei morti
che porta le malattie con sè) e <i>Fudno</i>. Ogni malattia
veniva dalla dimora di <i>Rota</i> (<i>Rota-aibmo</i>) e
proveniva da parenti morti, che vi abitavano; per
guarire bisognava sacrificar loro, o mandare un
<i>noaide</i> a cercar di placarli. Per guarire un bambino
lo si ribattezzava, sicchè dal numero dei nomi di
un lappone si poteva dire quante volte era stato
ammalato da bambino. Il viaggio dei <i>noaidi</i> al
<i>Jabmi-aibmo</i> non era sempre e unicamente per guarire
un ammalato; qualche volta lo intraprendevano
per ottenere, che qualche antenato o parente
morto tornasse sulla terra per stare a guardia delle
renne.
</p>

<p>
Quando un <i>noaide</i> doveva intraprendere un
viaggio nel <i>Jabmi-aibmo</i>, radunava il maggior numero
<span class="pagenum" id="Page_308">[308]</span>
di uomini e di donne che poteva. Fra questi,
due donne dovevano essere in abiti di festa con
cuffie di tela sulla testa, ma senza cintura intorno
alla vita. Queste donne, durante questo ufficio, si
chiamavano <i>Sarak</i>. Uno degli uomini presenti doveva
pure sciogliere la cintura e levarsi il berretto,
ed a questo si dava il nome di <i>Maerro-oaivve</i>.
Quando tutto era pronto, il <i>noaide</i> impugnava il
<i>runebom</i> e cominciava a batter sopra e a cantare
dei canti magici a squarciagola. Tutti i presenti si
univano ad esso con un forte e continuo <i>jouigen</i>
(canto magico). Quindi il <i>noaide</i> cominciava ad evocare
i suoi <i>Saivvo-gazzek</i>, le anime del <i>Saivvo</i> che
lo dovevano aiutare. Prima evocava il <i>Saivvo-lodde</i>
(l’uccello) gridando: <i>Haette dal gocco du matkai!</i>
(Ora ti devi mettere in via!). Quando questi era
arrivato, visibile naturalmente per lui solo, gli ordinava
di condurgli altri <i>Saivvo-gazzek</i> e primo di
tutti <i>Saivvo-gnolle</i>, il pesce o il serpente. Quando
erano arrivati tutti, il <i>noaide</i> levava il suo berretto,
scioglieva la sua cintura e i legacci delle
scarpe, si metteva le mani davanti al viso, cadeva
in ginocchio e dondolandosi col corpo avanti e indietro,
col <i>runebom</i> in mano, cominciava e correre
in giro sui ginocchi con straordinaria rapidità e
<span class="pagenum" id="Page_309">[309]</span>
gesticolazioni strane. Di quando in quando gridava:
<i>Valmasteket haerge, saccaleket vodnos! Si attacchi
la renna, si metta il battello nell’acqua!</i> Prendeva
colle mani e gettava in aria dei tizzoni di fuoco,
mostrando che il fuoco non lo bruciava, beveva
acquavite, si picchiava sul ginocchio con un’ascia,
minacciando colla stessa dietro di sè, e portandola
tre volte in giro alle <i>Sarak</i>. Finalmente tutto quell’eccitamento
combinato col digiuno che aveva osservato
per tutto il giorno avanti, agiva in tal modo
sul suo corpo che cadeva come morto, in modo tale
che «non si poteva udire nè vita nè anima in
lui.» In quello stato rimaneva un’ora. In quel
tempo nessuno lo doveva toccare; non dovevasi
neanche lasciarsi accostare una mosca. Durante
questo svenimento, la sua anima viaggiava sul
<i>Saivvo-gnolle</i> verso il <i>Saivvo</i> e il <i>Jaibmi-aibmo</i> sotto
la protezione di <i>Noragales</i> e del suo cane. Mentre
la sua anima era assente, le <i>Sarak</i> discorrevano
tra loro a voce bassa, cercando d’indovinare verso
qual <i>Saivvo</i> potesse essere andata. Quando nel nominare
i diversi <i>Saivvo</i> (dei quali, come abbiamo
visto, ve n’eran molti con un nome speciale per
ognuno) arrivavano a nominare quello nel quale
era andato lo spirito del <i>noaide</i>, questi cominciava
<span class="pagenum" id="Page_310">[310]</span>
a muovere un poco la mano o il piede. Allora le
<i>Sarak</i> seguitavano a discorrer tra loro, giuocando
ad indovinare cosa faceva e come gli andava, ed
il <i>noaide</i> cominciava a ripetere quello che sentiva
dire dai morti e quello che contrattava con essi
nel mondo invisibile, o a rendere oracoli, che si riferivano
al da farsi nel caso presente.
</p>

<p>
Qualche volta il <i>noaide</i> doveva sostenere dura
lotta nel regno dei morti col <i>Jabmek</i>, che non voleva
lasciar partire il morto che voleva avere per
guardiano delle mandre, o che voleva assolutamente
che il parente ammalato lo venisse tosto a raggiungere;
in quei casi il <i>Saivvo-gnolle</i> aiutava fedelmente
il <i>noaide</i> nella lotta.
</p>

<h3><i>Basek</i> dei lapponi,
luoghi sacri, luoghi di adorazione e di sacrifizi</h3>

<p>
La fantasia dei lapponi colpita da qualche pietra
o rupe di forma strana lo attribuiva all’azione
dei suoi Dei e i luoghi dove si trovavano questi
monumenti naturali, che chiamavano <i>Basse</i>, erano
i loro luoghi sacri, dove adoravano e sacrificavano,
in piena aria, quello che è la chiesa o il tempio
per altri popoli più civili, che hanno accomodato
le cose più comodamente per sè e per i loro Dei.
<span class="pagenum" id="Page_311">[311]</span>
Consideravano pure come <i>Basse</i> alcuni luoghi ove
cascata o un ghiacciaio rendeva loro difficile il
transitare colle renne, o luoghi ove era successa
qualche disgrazia o dove avevano avuta grande
sfortuna alla pesca o alla caccia. Colà sacrificavano
a quel Dio, che pareva loro esserne stato
causa. Potevano esser luoghi sacri anche quelli ove
il lappone era stato fortunato; si chiamavano allora
<i>Basse-varre</i> e lì si sacrificava parte della preda;
ancora oggi molti luoghi hanno conservato il nome
di <i>Basse</i>. Questi <i>Basek</i> potevano essere più o meno
conosciuti: potevano essere il luogo sacro di una
sola famiglia o di un distretto intero. (Ancora
20 anni fa si sa di un lappone che aveva il suo
idolo e vi faceva sacrifizi). Il rispetto dei lapponi
per i loro <i>Basek</i> era molto grande; non costruivano
le loro capanne troppo vicine per non disturbare
il Dio col pianto dei bambini, non vi passavano
davanti senza fermarsi e si avvicinavano sempre con
tutti i segni della riverenza, genuflessioni ecc.
</p>

<h3>I <i>Sieide</i>, idoli</h3>

<p>
In questi <i>Basek</i> stavano gli idoli dei lapponi,
che potevano essere di pietra o di legno. Questi
<span class="pagenum" id="Page_312">[312]</span>
idoli rappresentavano la divinità; forse anche qualche
lappone credeva che vi risiedesse dentro, ma
tutto fa credere che non fossero veri idolatri. Questi
<i>Sieide</i> o idoli non erano fatti ad arte: erano
o le roccie di forma speciale che si trovavano nei
<i>Basek</i> o pietre di forma strana trovate sopra una
spiaggia e portate nel luogo sacro ove simboleggiavano
le loro divinità. Ve ne erano per il solito
diverse in uno stesso luogo. Intorno ad ognuna si
costruiva un muro di pietre e sopra uno steccato
di legno per proteggere gli oggetti sacrificati. In
vicinanza dell’idolo costruivano una specie di trespolo
per deporvi le offerte. Si trovano ancora resti
di questi muri di cinta in molti punti in Finmarkia,
ma gli idoli sono spariti, distrutti o gettati via
dai missionarii e dai lapponi stessi. Solamente alcuni
dei più grandi di questi idoli foggiati dalla
natura e troppo grandi per essere rovesciati o portati
via esistono ancora. Gli idoli di pietra fatti
dagli stessi Dei erano tenuti in molto maggior
conto di quelli di legno fatti dall’uomo.
</p>

<p>
Tutte le corna delle renne ammazzate venivano
portate in dono agli Dei. Si disponevano in cerchio
come uno steccato intorno all’idolo; ancora
pochi anni fa si trovavano ancora di questi ammassi
<span class="pagenum" id="Page_313">[313]</span>
di corna (spariti in oggi che le corna sono
diventate articolo di commercio).
</p>

<p>
Gli idoli di legno erano fatti colla base del tronco
o più spesso colla radice della betula; la radice formava
la testa, e colla base del tronco foggiavano
il corpo e le membra; erano alti circa un braccio
e mezzo o due, larghi uno; avevano la forma che
alla stessa divinità davano sul <i>runebom</i>. Questi idoli
si tenevano per il solito nei boschi ove erano costruiti
dei grandi trespoli. L’idolo si metteva sopra
questo o accanto ad esso, le offerte sempre sopra.
La massa di legno in questi altari era qualche
volta ingente.
</p>

<p>
Il missionario Kildal bruciò in Ofoten in 14 giorni
40 di questi altari con tutti gli idoli e le ossa degli
animali sacrificati. Questi sopra qualche altare
si trovavano in così gran quantità, che non si sarebbero
potuti portar via (non compreso l’altare)
con cinque o sei cavalli.
</p>

<p>
<span class="pagenum" id="Page_314">[314]</span>
</p>

<h3><span class="smcap">Dei sacrifizi</span></h3>

<p>
Quantunque i lapponi sacrificassero in qualunque
epoca, vi erano certe stagioni in cui facevano dei
grandi sacrifizi. Questo era verso l’autunno, alla
fine di settembre, quando essi sogliono macellare
il maggior numero di animali per mangiarli subito
e per conservare la carne seccata per la primavera
quando non è buona la carne. Probabilmente
nel dicembre vi era un gran sacrifizio, perchè
quel mese si chiama in lappone <i>Bassemanno</i>,
mese dell’arrosto. Per sacrificare, il lappone chiamava
un <i>noaide</i>, che conosceva tutte le cerimonie
che si dovevano fare. Questi si purificava con digiuno
e abluzioni dell’intiero corpo. Nei casi gravi,
come di malattia mortale, poteva darsi che si dovesse
sacrificare tutto l’animale intiero e intatto;
allora non vi era banchetto. Ma in ogni altro caso
si invitavano tanti ospiti quanti ce ne voleva per
mangiare tutta la carne dell’animale sacrificato.
Con abiti speciali in dosso e una corona di foglie
e fiori in testa, il <i>noaide</i> si apprestava al sacrifizio,
<span class="pagenum" id="Page_315">[315]</span>
chiedendo per mezzo del <i>runebom</i> a quale Dio doveva
sacrificare. Se era un renne l’animale destinato
si sceglieva senza difetti: messogli un filo di colore
diverso, secondo la divinità cui si dedicava, in un
orecchio, una corona in capo, tutta la compagnia
andava al <i>Basse</i>, dove erano le immagini degli Dei,
avendo cura, prima di lasciar la capanna, che fossero
legati tutti i cani. A nessuna donna era concesso
di aver che fare coi sacrifizi fatti dagli uomini.
Le donne non dovevano neppure avvicinarsi al
luogo sacro, nè attraversare il sentiero seguìto dagli
uomini e neppur guardare in quella direzione. (Le
donne però potevano fare sacrifizi minori in casa
alle Dee).
</p>

<p>
Giunti al <i>Basse</i>, il <i>noaide</i> immergeva il coltello
nel cuore della vittima, che cadeva morta dopo
pochi minuti. Tutti insieme levavano la pelle. Levati
gli intestini, veniva raccolto un po’ di sangue
in un recipiente particolare ed il <i>noaide</i> divideva
l’animale alle giunture senza rompere nessun osso:
quindi levava il naso, gli occhi, gli orecchi, il cuore,
il polmone ed un po’ della carne di ogni membro e
quel che più di tutto importava, gli organi genitali,
se era un maschio e metteva tuttociò da parte come
olocausto. Il resto si metteva in una pentola. Pregato
<span class="pagenum" id="Page_316">[316]</span>
in ginocchio il Dio di accettare il sacrifizio
e di esser propizio, tutti mangiavano la carne, dopo
di che pregavano di nuovo. Radunate le ossa e
rimesse in posizione si gettava sopra il sangue, ed
il <i>noaide</i> a capo scoperto, strisciando sui ginocchi,
andava ad offrirle all’immagine del Dio. L’idolo
stesso si spalmava col sangue e gli occhi col grasso
della vittima.
</p>

<h3><span class="smcap">Varianti nel modo di sacrificare ai diversi Dei
e sulla scelta e sesso degli animali</span></h3>

<p>
Le donne sacrificavano quotidianamente alle Dee
segnatamente a <i>Sarakka</i>, che riceveva un pochino
di tutti i pasti. Quando abbandonavano un luogo,
versavano un po’ della zuppa di latte in terra per
ringraziare di esser stati bene in quel luogo.
</p>

<p>
I lapponi facevano offerte anche ai morti. Spesso
immolavano la renna, colla quale il cadavere era
stato portato alla tomba, e ne seppellivano le ossa.
Quando passavano dinanzi alla tomba d’un parente
<span class="pagenum" id="Page_317">[317]</span>
od amico suolevano gettarvi sopra un pezzetto di
tabacco o di qualche altra cosa che potesse piacere
al morto: nella bara mettevano diversi oggetti,
come arco, freccie, ascie, gli oggetti per accendere
il fuoco, un po’ di cibo; forbici, aghi ecc. se era
donna. Nella Lapponia russa, Friis ha visto mettere
sulla tomba, anche al giorno d’oggi, diversi
arnesi come ascia, coltello ecc.
</p>

<p>
Al Dio <i>Rota</i> offrivasi qualche volta anche un
cavallo.
</p>

<p>
Quando era stato promesso a un Dio un animale,
bisognava che tutte le ossa fossero conservate con
cura e portate all’idolo o seppellite: se un cane
rubava uno di questi ossi, lo si uccideva e si sostituiva
uno dei suoi ossi a quello involato.
</p>

<h3><span class="smcap">Cerimonie per la caccia dell’orso</span></h3>

<p>
L’orso era per i lapponi un animale sacro, che
stava sotto la protezione di <i>Laeibolmai</i> (Dio della
caccia).
</p>

<p>
<span class="pagenum" id="Page_318">[318]</span>
</p>

<p>
Quando si accingevano a questa caccia, i lapponi
non parlavano mai dell’orso col suo nome
(<i>guofca</i>) ma gli davano diversi epiteti come: animale
santo, nonno del monte, rospo del monte ecc.
Le diverse parti del suo corpo e tutto quello che
si riferiva a tale caccia si esprimeva con un linguaggio
mistico speciale, inintelligibile per altri.
</p>

<p>
Le cerimonie, che cominciavano prima della partenza,
seguitavano poi per tutto il tempo della
caccia, nella quale si portava anche un <i>runebom</i>.
Le donne non dovevano guardare l’orso ucciso che
attraverso un anello di ottone. Nelle tre notti, che
tenevano dietro alla caccia fortunata, gli uomini
non dovevano dormire colle mogli. Mangiavano la
carne cotta in modo speciale, senza sale; alle donne
si dava solo la parte inferiore e dovevano mangiare
il primo boccone attraverso un anello d’ottone.
Tutti i cacciatori dovevano poi purificarsi.
Le ossa si serbavano tutte e si mettevano in ordine
in una fossa nel luogo ove era stato cotto,
insieme agli organi genitali. La pelle era distesa
sopra alcuni rami e le donne erano condotte davanti
cogli occhi bendati; allora si dava loro in
mano un arco o un bastone e dovevano cercare di
colpire la pelle; e solo quando una di esse era riescita
<span class="pagenum" id="Page_319">[319]</span>
a colpire (sarà il suo marito che ucciderà il
prossimo orso) nel segno, erano tutte sbendate e
potevano per la prima volta guardare la pelle.
Così si compievano le cerimonie della caccia dell’orso.
</p>

<div class="chapter">
<p>
<span class="pagenum" id="Page_321">[321]</span>
</p>

<h2 id="biblio">BIBLIOGRAFIA</h2>
</div>

<h3>1</h3>

<div class="blockquote">
<p>
<span class="smcap">Oskar Schmidt</span>. <i>Reise von Bosecop nach Torneo</i> in <span class="smcap">Meyer’s</span>
<i>Volksbibliothek für Länder, Volker und Naturkunde</i>,
B. 48.
</p>
</div>

<p>
L’autore è un naturalista e si occupava di infusorii.
È forse per questo che trova ridicoli gli svedesi che
da Stocolma vanno ogni anno a Matarengi per vedere
nel dì di San Giovanni sorgere il sole a mezzanotte.
</p>

<p>
«Quando si pensa, egli dice, alla lunghezza del viaggio,
alla spesa forte, quando si ricorda che la notte del
24 giugno può esser nuvolosa quanto ogni altra e che
il sole di mezzanotte di Matarengi ha lo stesso aspetto
del sole al tramonto, bisogna proprio avere una grande
tendenza al romanticismo per spendere <i>tanta fatica, tanto
tempo e tanto denaro</i> per un piacere, che consiste quasi
tutto nella pura immaginazione.»!!
</p>

<p>
<span class="pagenum" id="Page_322">[322]</span>
</p>

<p>
L’autore descrive bene alcune scene della vita finlandese;
sono veri bozzetti fiamminghi.
</p>

<p>
Interessante assai è quanto riguarda la flora generale
dei paesi percorsi.
</p>

<h3>2</h3>

<div class="blockquote">
<p>
<span class="smcap">Boucher de Perthes</span>. <i>Voyage en Danemarck, en Suède,
en Norvège etc., fait en</i> 1854. Paris, 1858.
</p>
</div>

<p>
È un libro pettegolo, è un giornale da viaggio che può
interessare l’autore, i suoi amici e pochi altri. È un lavoro
leggero, superficiale e che non si aspetterebbe da
un uomo, che ha un posto eminente nella storia della
paletnologia.
</p>

<div class="blockquote">
<p>
<span class="smcap">Filippo Parlatore</span>. <i>Viaggio per le parti settentrionali
di Europa fatto nell’anno</i> 1851. Firenze, 1854.
</p>
</div>

<p>
È minuto, è esatto, spesso prolisso; più fotografia che
quadro; la lingua sempre eletta, lo stile classico.
</p>

<p>
L’enumerazione delle piante occupa la parte migliore.
</p>

<p>
Le notizie sugli uomini scarse; importanti quelle che
riguardano le università, gli stabilimenti, l’industria, il
commercio.
</p>

<p>
<span class="pagenum" id="Page_323">[323]</span>
</p>

<div class="blockquote">
<p>
<span class="smcap">Knud Leems</span>, <i>det Lappiske Sprog Beskrivelse over Finmarkens
Lapper etc.; og</i> <span class="smcap">Jessen’s</span> <i>Afhandling om de
Norske Finners og Lapper Hedenske Religion</i>. Copenaghen,
1767. Grosso volume in-4, di pag. 544, con
100 tavole incise.
</p>
</div>

<p>
È lo studio diligente dei lapponi fatto da un missionario,
che passò gran parte della sua vita fra di loro. Libro
prezioso per l’accuratezza delle osservazioni, la minutezza
dei particolari e l’attendibilità delle notizie.
</p>

<p>
Sono importanti soprattutto le notizie, che riguardano
gli animali della Lapponia e la religione antica dei
lapponi.
</p>

<p>
Di fianco al testo danese vi è sempre la traduzione
latina.
</p>

<p>
Le tavole sono di un’infantile ingenuità e rozzamente
disegnate.
</p>

<p>
È un libro molto raro, che devo alla cortesia del dottore
L. M. Borthen di Tromsoë<a class="tag" id="tag40" href="#note40">[40]</a>.
</p>

<p>
<span class="pagenum" id="Page_324">[324]</span>
</p>

<div class="blockquote">
<p>
<span class="smcap">Gustaf von Duben</span>. <i>Om Lappland och Lapparne företrädesvis
de svenske. Ethnografiska studier</i>. Stockholm,
1873, con tavole.
</p>
</div>

<p>
È la monografia più recente e più completa dei lapponi
ed è il frutto di lunghi e profondi studii. Le parti
più importanti del libro sono quelle che riguardano i
costumi e le origini dei lapponi.
</p>

<div class="somm">
<p>
<span class="pagenum" id="Page_325">[325]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td colspan="2" class="center"><span class="smcap">Capitolo I</span></td>
 </tr>
 <tr>
  <td>Note scandinave — Il lago delle bionde chiome — Copenaghen — I canali e i laghi della Svezia — Da Götaborg a Stocolma — Stocolma e gli svedesi — Un pranzo in casa di Retzius — Cristiania — Il sole di mezzanotte e le coste della Norvegia</td> <td class="pag"><a href="#cap1">Pag. 7</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo II</span></td>
 </tr>
 <tr>
  <td>La gita a Öjungen — I primi lapponi</td> <td class="pag"><a href="#cap2">43</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo III</span></td>
 </tr>
 <tr>
  <td>Lettere lapponiche dell’amico Sommier — Un bagno finlandese preso a Elvebaken — I lapponi a Kautokeino — Bozzetti lapponici</td> <td class="pag"><a href="#cap3">71</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo IV</span></td>
 </tr>
 <tr>
  <td>L’ambiente scandinavo — Il mare, il freddo e il silenzio — Il carattere degli scandinavi</td> <td class="pag"><a href="#cap4">103</a></td>
 </tr>
 <tr>
  <td colspan="2"><span class="pagenum" id="Page_326">[326]</span></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo V</span></td>
 </tr>
 <tr>
  <td>Storia naturale dei lapponi — Loro numero e loro nome — Ritratto dei lapponi fatto da un poeta e da un prete — Abitudini e costumi — Le slitte, le capanne e la vita nomade — Loro psicologia — Le nozze e i funerali — Organismo sociale ed economia politica — Loro industria — Origine dei lapponi</td> <td class="pag"><a href="#cap5">115</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo VI</span></td>
 </tr>
 <tr>
  <td>Il mondo ideale dei lapponi — La loro poesia — I loro proverbi e indovinelli — Novelline</td> <td class="pag"><a href="#cap6">181</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td colspan="2" class="center"><span class="smcap">Capitolo VII</span></td>
 </tr>
 <tr>
  <td>Il mondo soprannaturale dei lapponi — Profilo della loro religiosità — Conversione dei lapponi al cristianesimo e fervore apostolico dei missionarii norvegiani — Streghe, maghi e pregiudizi — La mitologia lappone secondo gli ultimi studii di Friis</td> <td class="pag"><a href="#cap7">267</a></td>
 </tr>
 <tr>
  <td colspan="2">&#160;</td>
 </tr>
 <tr>
  <td><span class="smcap">Bibliografia</span></td> <td class="pag"><a href="#biblio">321</a></td>
 </tr>
</table>
<hr>

<p class="center pad2">
868. — Firenze, Tip. dell’Arte della Stampa.
</p>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Il cartellone del 3 giugno 1879, che annunziava gli
spettacoli e i divertimenti, che si potrebbero godere nel
Tivoli, aveva una nota stampata in grossi caratteri che diceva
appunto così: <i>Pubblicums opmœrksomhed henledes paa
Tulipanfloret</i>.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span><span class="smcap">Nielsen</span>, <i>Schweden und Norwegen nebst Führer durch
Kopenaghen</i>. Terza edizione, Jena, Gustavo Fircher, 1880.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>La <i>corona</i> (Kr.) equivale a circa L. 1,50 e l’<i>öre</i> ad
un centesimo e mezzo della nostra moneta.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Anche in Scandinavia le belve vanno facendosi ogni
giorno più rare. Secondo Elis Sidenbladh furono uccisi nella
Svezia:
</p>

<table class="gener">
 <tr>
  <td>&#160;</td> <td class="center">ORSI</td> <td class="center">LUPI</td> <td class="center">LINCI</td> <td class="center">GHIOTTONI</td>
 </tr>
 <tr>
  <td colspan="5">&#160;</td>
 </tr>
 <tr>
  <td>Dal 1865 al 1870</td> <td class="num">618</td> <td class="num">865</td> <td class="num">673</td> <td class="num">611</td>
 </tr>
 <tr>
  <td>Dal 1871 al 1875</td> <td class="num">259</td> <td class="num">229</td> <td class="num">526</td> <td class="num">504</td>
 </tr>
</table>

<p>
Il renne selvaggio non si trova oggi che nelle parti più
solitarie della Lapponia ed anche l’alce è divenuto animale
molto raro. Se si trova ancora al sud di Cristiania, è perchè
è difeso da una legge, che proibisce di distruggerlo. E in
quel paese le leggi sono ubbidite.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>In Scandinavia non ci sono accattoni. Vedi a questo
proposito un lavoro molto interessante <i>Sulla beneficenza ed
assistenza pubblica in Norvegia</i>, negli Annali di Statistica,
serie 2ª, vol. 11, pag. 157.</p>
</div>

<div class="footnote" id="note6">
<p><span class="label"><a href="#tag6">6</a>.&#160;&#160;</span>Un miglio quadrato corrisponde a circa 130 chilometri
quadrati.</p>
</div>

<div class="footnote" id="note7">
<p><span class="label"><a href="#tag7">7</a>.&#160;&#160;</span>Il nostro Bove trovò che i ciukci non usano occhiali,
benchè molti di essi abbiano gli occhi in tali condizioni
da far pietà. Invece gli indigeni delle coste americane polari
e gli esquimesi usano occhiali di legno con una strettissima
fessura longitudinale, che non lascia passare che
pochi raggi luminosi.</p>
</div>

<div class="footnote" id="note8">
<p><span class="label"><a href="#tag8">8</a>.&#160;&#160;</span><span class="smcap">Ecker</span>, <i>Einige Bemerkungen über einen schwankenden
Charakter in der Hand der Menschen.</i> (<i>Archiv., für Anthropologie</i>),
<span class="smcap">Mantegazza</span>, <i>Della lunghezza relativa dell’indice e
dell’anulare.</i> (<i>Archivio per l’Antropologia e l’Etnologia</i>, vol. 7,
Firenze 1877, pag. 19).</p>
</div>

<div class="footnote" id="note9">
<p><span class="label"><a href="#tag9">9</a>.&#160;&#160;</span><span class="smcap">B. Seemann</span>, <i>On the Anthropology of Western Eskimo
Land etc.</i> (<i>Journ. of the anthrop. society</i> 1864, pag. CCCIII).</p>
</div>

<div class="footnote" id="note10">
<p><span class="label"><a href="#tag10">10</a>.&#160;&#160;</span><span class="smcap">Knud Leem</span>, op. cit., pag. 101.</p>
</div>

<div class="footnote" id="note11">
<p><span class="label"><a href="#tag11">11</a>.&#160;&#160;</span><span class="smcap">Knud Leem</span>, op. cit., pag. 109.</p>
</div>

<div class="footnote" id="note12">
<p><span class="label"><a href="#tag12">12</a>.&#160;&#160;</span>Leem racconta di aver percorso in una slitta lappone
88 chilometri nello spazio di sei ore.</p>
</div>

<div class="footnote" id="note13">
<p><span class="label"><a href="#tag13">13</a>.&#160;&#160;</span>In Kautokeino ed Enare diverse famiglie di lapponi
hanno una razza di cani che nascono senza coda. Naturalmente
non è una razza propria, ma quella particolarità proviene
in origine da ciò che per dei secoli, generazione dopo
generazione, si è tagliato loro la coda finchè alcuni individui
finalmente nascessero senza. Questo è talmente inerente
alla razza adesso, che cani di quella razza, anche
accoppiati con cani colla coda producono dei piccoli che ne
sono privi.</p>
</div>

<div class="footnote" id="note14">
<p><span class="label"><a href="#tag14">14</a>.&#160;&#160;</span>L’abbiamo fotografato. Ebeltoft ci diceva che aveva
duemila renne e 4000 <i>sp. daler</i> alla banca.</p>
</div>

<div class="footnote" id="note15">
<p><span class="label"><a href="#tag15">15</a>.&#160;&#160;</span>È bello raffrontare il carattere dei ciukci con quello
dei lapponi. Anche quei fratelli orientali dei nostri buoni
amici di Scandinavia sono benevoli, teneri in famiglia; nè
ladri, nè omicidi. Se date ad un bambino un dolce o una
leccornia qualunque, invita fratellini ed amici a dividere il
dono con essi. Nulla assaggiano i figliuoli senza prima offrire
ai genitori e ottenere licenza di mangiare. Quei poveri fanciulli
a sette od otto anni incominciano a seguire le carovane,
che vanno alla pesca della foca, a 9 o 10 anni guidano
già un <i>equipaggio</i> di sette od otto cani; a 13 o 14 hanno già
un arpone, una lancia ed un arco, armi che non poseranno
più fino all’ultimo respiro. Son gente allegra e felice. I ciukci
sono molto ospitali e un tempo offrivano le loro donne al loro
ospite. Ciò non avviene più, benchè si debba dir che le donne
ciukce non conoscono affitto il pudore.
</p>

<p>
Anche i ciukci amano poco la musica e non hanno altri
strumenti musicali che un tamburo fatto colla vescica di
foca ed una viola ad una corda. Conoscono poche canzoni
con ritornelli monotoni e dolci. Le sole ragazze ballano e la
loro danza consiste in piccoli salti, ora a destra ed ora a sinistra,
storcendo orribilmente gli occhi e gemendo e soffiando
come le loro belve e i loro cetacei.
</p>

<p>
Molte analogie esteriori si trovano fra i nostri lapponi e i
ciukci. Anche questi portano nell’inverno due vesti di pelliccia,
una col pelo all’infuori, l’altra col pelo all’indentro.
Anch’essi, quando riposano, sogliono con un rapido movimento
ritirare un braccio o ambedue le braccia dalle maniche,
onde riscaldarle meglio. Anch’essi non abbandonano
mai il coltello, la pipa e la borsa di tabacco. Il nostro Bove
vide più d’una volta ciccare le donne dei ciukci e i bambini
lasciare il capezzolo materno per prendere in bocca la pipa.</p>
</div>

<div class="footnote" id="note16">
<p><span class="label"><a href="#tag16">16</a>.&#160;&#160;</span>Lo schizzo psicologico che abbiam dato dei lapponi sarà
giudicato da taluno un po’ prolisso; ma noi speriamo che il
ritratto sia rassomigliante. In questi casi la concisione è
sempre a scapito della verità e basterebbe a provarlo il quadro
dato dall’illustre Castren: «Son gente lenta, malinconica
e burbera. Sono accusati di invidia, di implacabilità, di
scaltrezza e di altri vizii inerenti a questo carattere. Si lodano
invece per il loro animo mite, per il loro buon volere, per essere
servizievoli ed ospitali, per il loro timor di Dio e la loro
continenza.» È questo un ritratto che può servire per molti
altri popoli!</p>
</div>

<div class="footnote" id="note17">
<p><span class="label"><a href="#tag17">17</a>.&#160;&#160;</span>Fra gli altri Valdemar Schmidt combatte la credenza
che i lapponi abbiano abitato la Danimarca all’epoca della
pietra.
</p>

<p>
Nel nord della penisola scandinava non si trovano <i>dolmen</i>
e i cranii dei <i>dolmen</i> danesi sono molto diversi da quelli dei
lapponi. <i>Le Danémark à l’Exposition universelle.</i> Paris,
1868, in-8.</p>
</div>

<div class="footnote" id="note18">
<p><span class="label"><a href="#tag18">18</a>.&#160;&#160;</span><span class="smcap">J. A. Friis</span>, <i>Lappiske sprogpröver. En samling of lappiske
eventyr, ordsprog og gaader, med orbog</i>. Christiania,
1856.</p>
</div>

<div class="footnote" id="note19">
<p><span class="label"><a href="#tag19">19</a>.&#160;&#160;</span><span class="smcap">Scheffer</span>, <i>Lapponia</i>. Francofurti, 1673, pag. 282.</p>
</div>

<div class="footnote" id="note20">
<p><span class="label"><a href="#tag20">20</a>.&#160;&#160;</span>Eppure un passo del <i>Kalevala</i>, l’antico poema epico
dei finni, avrebbe dovuto farci cercare i canti lapponi. Là
dove Lemmin-Käine narra il suo arrivo alla casa di Pohjola
in Lapponia, si legge (Canto XII):
</p>

<div class="poem"><div class="stanza">
<p class="i01">La stanza era piena di maghi</p>
<p class="i01">I cantori erano seduti sulle panche</p>
<p class="i01">Gli uomini sapienti presso la porta</p>
<p class="i01">Gli indovini sulla prima panca</p>
<p class="i01">Gli scongiuratori presso la stufa;</p>
<p class="i01"><i>Tutti cantavano canti lapponi</i>.</p>
<p class="i01 dotted">. . . . . . . . . . . . . . . . .</p>
</div></div>

<p>
Come è noto il <i>Kalevala</i> non fu raccolto dalla bocca del
popolo che sul principio di questo secolo.</p>
</div>

<div class="footnote" id="note21">
<p><span class="label"><a href="#tag21">21</a>.&#160;&#160;</span><span class="smcap">O. Donner</span>, <i>Lieder der Lappen</i>. Helsingfors, 1876.</p>
</div>

<div class="footnote" id="note22">
<p><span class="label"><a href="#tag22">22</a>.&#160;&#160;</span>Lästadius riferì a Marmier una vecchia leggenda lappone,
nella quale una madre mangia il bambino della propria
figlia.</p>
</div>

<div class="footnote" id="note23">
<p><span class="label"><a href="#tag23">23</a>.&#160;&#160;</span>Deserti della Siberia.</p>
</div>

<div class="footnote" id="note24">
<p><span class="label"><a href="#tag24">24</a>.&#160;&#160;</span>Questi versi suonano anche in lappone dolcissimi:
</p>

<div class="poem"><div class="stanza">
<p class="i01">Nabbudalla cabbudalla</p>
<p class="i01">Nammositis nalkutalla</p>
<p class="i01">Vuoinumitis vilutalla.</p>
</div></div>
</div>

<div class="footnote" id="note25">
<p><span class="label"><a href="#tag25">25</a>.&#160;&#160;</span><i>Sarakka</i> era la Dea, che presiedeva all’allevamento dei figli.</p>
</div>

<div class="footnote" id="note26">
<p><span class="label"><a href="#tag26">26</a>.&#160;&#160;</span>Sul valore dei tre nodi delle castità Van Düben dice: «Sanguis
in coitu primo effusus lavando colligitur in linteolo et adservatur; nodi
tres in tali linteolo facti nodi virginitatis appellantur et de his in poemata
loquitur.»</p>
</div>

<div class="footnote" id="note27">
<p><span class="label"><a href="#tag27">27</a>.&#160;&#160;</span>Questi ultimi versi furono aggiunti modernamente al poema antico.</p>
</div>

<div class="footnote" id="note28">
<p><span class="label"><a href="#tag28">28</a>.&#160;&#160;</span>Non si deve intendere però che si parli di elmo di ferro, ma solo
di cappello da guerra. Donner crede che questo canto sia tanto antico
da giungere al di là dell’epoca del ferro.</p>
</div>

<div class="footnote" id="note29">
<p><span class="label"><a href="#tag29">29</a>.&#160;&#160;</span>La moglie di Stalu è chiamata <i>Ludac</i> (cimice), perchè essa succhia
con una canna di ferro il sangue dal corpo degli uomini.</p>
</div>

<div class="footnote" id="note30">
<p><span class="label"><a href="#tag30">30</a>.&#160;&#160;</span>Si chiamano con parola vezzeggiativa di <i>civetta</i> i piccoli bambini
perchè aprono grandi i loro occhi per guardare.</p>
</div>

<div class="footnote" id="note31">
<p><span class="label"><a href="#tag31">31</a>.&#160;&#160;</span>Una regione della Finlandia settentrionale.</p>
</div>

<div class="footnote" id="note32">
<p><span class="label"><a href="#tag32">32</a>.&#160;&#160;</span>Il Frijs, fa precedere le sue novelline da una pittoresca
descrizione della vita intima dei lapponi nomadi:
</p>

<p>
«È specialmente fra i nomadi che ancora si raccontano
di queste favole. Se le raccontano da generazione in generazione
nelle lunghe, chiare notti d’estate accanto all’accampamento
nel bosco, o nelle oscure serate d’inverno intorno
al focolare, quando la tenda è impiantata sulle deserte
pianure di neve dell’altipiano.
</p>

<p>
«Diamo uno sguardo all’interno di una di queste tende
in una serata d’inverno. Là dietro al <i>Boasshjo</i>, l’ultima
divisione della tenda, proprio dietro il focolare, sta seduta
una vecchia nonna col viso grinzoso e bruno come una indiana,
fissando il fuoco coi suoi occhi rossi e lacrimosi. In
bocca tiene una pipa, il cui corto tubo sparisce interamente
tra le sue labbra sottili. Essa con voce seria racconta le
storie dei tempi passati. Intorno ad essa stanno seduti rannicchiati
colle gambe in croce alcuni bambini, che ascoltano
il racconto con avida attenzione, mentre il figlio e la
nuora stan seduti nel <i>Loaiddo</i>, cioè nella divisione al lato
del fuoco e lavorano lui ad un cucchiaio di corno di renna,
lei ad un <i>komagband</i> (nastro col quale al malleolo si lega
la scarpa e il pantalone), che si tesse con uno strumento
molto primitivo che s’impiegava nei tempi passati anche
in Norvegia.
</p>

<p>
«A un tratto può essere disturbata la quiete dai cani,
che fin lì erano rimasti rincantucciati in qualche angolo
della tenda, ma che ora ad un tratto si precipitano abbaiando
fuori della porta della tenda. Vi deve essere qualcosa
di nuovo. Può essere uno dei servi che la notte doveva
stare a guardia delle renne, che arriva col grido il più terribile
per il lappone: <i>Gumpe lae botsuin!</i> (Il lupo è tra le
renne!). Tutti quelli che possono mettersi i <i>ski</i> (pattini)
allora saltan su e corrono per salvare quel che si può ancora
salvare. — Può essere un viaggiatore. Per esso l’abbaiar
dei cani è sempre un grato suono, perchè è sicura
prova che non è lontana una capanna di lapponi. Per quanto
ristretta sia, essa gli darà un riparo al freddo e al vento,
che soffia sul deserto di neve dell’altipiano. Gli vien dato
subito il posto migliore presso al focolare ospitale del Fjeldlappe,
e senza esserne richiesta viene spesso una delle donne
a levargli i <i>komager</i> (le scarpe) e a dargli nuovo fieno morbido
e asciutto. Forse anche avrà del buon brodo e della
carne di renna. — Può anche essere stato un falso allarme.
Il marito che è andato fuori dietro ai cani non può scorger
nulla: sarà stato l’odore di qualche animale minore che
avrà dato l’allarme ai cani. Tutto è tranquillo e non vi è
nessun pericolo. Il marito rientra nella capanna e con lui
i cani: questi cercano di prendersi con mille furberie il posto
l’uno all’altro, e finalmente si rimettono alla cuccia brontolando.
Ognuno riprende le proprie occupazioni, e la vecchia
nonna ritrova il filo della sua narrazione, che spesso
è lunga quanto le lunghe e buie serate dell’inverno.»</p>
</div>

<div class="footnote" id="note33">
<p><span class="label"><a href="#tag33">33</a>.&#160;&#160;</span>Lo stesso Knud racconta come alcune vecchie da lui
conosciute continuassero, benchè cristiane, a prestar culto
ad idoli antichi. Vi fu quindi, benchè fugacissima, anche
tra essi un’epoca di transizione, nella quale si poteva dire
che servissero due dèi: «Praeter faedam illam et abominandam,
cui olim dediti erant lappones, idolatriam, verum
et trinum Deum, in cujus nomen baptizati erant,
cujus verbum audiebant, cujus sacramentis utebantur,
colere etiam videri volebant; priscis Samaritanis non dissimiles,
qui verum Israelis Deum et vicinarum gentium
ficta numina junctim et promiscue adorabant.»</p>
</div>

<div class="footnote" id="note34">
<p><span class="label"><a href="#tag34">34</a>.&#160;&#160;</span>I lapponi non hanno capito che la parte più grossa
e più superficiale della religione cristiana. Von Buch racconta
al principio di questo secolo, che essi si accostavano
alla Comunione con molta frequenza, ma soltanto perchè
la riguardavano come una specie di sortilegio, che li preservava
dall’influenza degli spiriti maligni. Non è ancora
molto tempo, dice egli, ch’essi portavano alla Chiesa un
panno bianco, e vi inviluppavano con grandissima cura il
pane santo, che dividevano poi alle loro case in una quantità
di piccoli pezzi, che davano poi ai loro rangiferi per
difenderli da ogni pericolo.</p>
</div>

<div class="footnote" id="note35">
<p><span class="label"><a href="#tag35">35</a>.&#160;&#160;</span><span class="smcap">Mantegazza</span>, <i>Quadri della natura umana</i>. Milano,
1871, vol. II, pag. 317.</p>
</div>

<div class="footnote" id="note36">
<p><span class="label"><a href="#tag36">36</a>.&#160;&#160;</span>Manoscritto di Naerö, pag. 11-13.</p>
</div>

<div class="footnote" id="note37">
<p><span class="label"><a href="#tag37">37</a>.&#160;&#160;</span>Quando a <i>Mace</i> cercavo l’antico cimitero trovai sopra
un’area estesa delle depressioni regolari nel suolo, delle
quali non capivo l’origine. La mia guida non sapeva neppure
cosa fossero, ma suggerì che potessero essere i luoghi
dove i lapponi costruivano le loro capanne; egli supponeva
che avessero scavato la terra, perchè non elevandosi i tetti
al disopra degli alberi non si potessero vedere da lontano
poichè, mi diceva, anticamente il paese era sempre soggetto
alle scorrerie dei russi, ed i lapponi cercavano più che potevano
di nascondersi, spegnendo i loro fuochi, perchè non
se ne vedesse il fumo quando sapevano che il russo era
vicino. Non so se questa spiegazione valga, ma prova per
lo meno che esiste ancora tra i lapponi la memoria delle
incursioni dei loro vicini e delle astuzie a cui dovevano
ricorrere per nascondersi. In quanto al nome di russi, è
probabile che abbia sostituito quello di qualche popolo,
come: tchudi, kareli o altri, essendo oggi i russi i soli vicini
temibili che abbiano.
</p>

<p>
La voce <i>cutte</i> dal significare <i>Tschudi</i> è passata nella lingua
lappone a significar nemici.</p>
</div>

<div class="footnote" id="note38">
<p><span class="label"><a href="#tag38">38</a>.&#160;&#160;</span>Questa credenza delle mosche <i>ganiche</i> è nata sicuramente
da qualche infezione prodotta dalle punture di una
mosca, che aveva assorbito il virus di un animale domestico
o selvaggio malato di pustola maligna.</p>
</div>

<div class="footnote" id="note39">
<p><span class="label"><a href="#tag39">39</a>.&#160;&#160;</span>Questa superstizione si trova sotto forme poco diverse
presso popoli delle più lontane parti del mondo ed è giunta
fino a noi e tra noi coll’<i>impiccamento in effigie</i>.</p>
</div>

<div class="footnote" id="note40">
<p><span class="label"><a href="#tag40">40</a>.&#160;&#160;</span>Di questo libro esiste un’edizione latina, che porta la
stessa data dell’edizione bilingue: <span class="smcap">Leemius (Canutos)</span>. <i>De
Lapponibus Finmarchiae, eorumque lingua, vita et religione
pristina, cum notis</i> <span class="smcap">J. E. Gunneri</span>. Abbiamo pure una traduzione
tedesca stampata a Lipsia nel 1771, in-8.
</p>

<p>
Lo stesso Leem ha pubblicato una grammatica e un dizionario
della lingua lappone.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 73650 ***</div>
</body>
</html>

